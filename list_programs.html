<!DOCTYPE html> 
<html>
<head>
		<meta charset="utf-8">
        <title>Goran Mobile Application</title>
        <link rel="stylesheet" href="assets/css/jquery.mobile-1.0.min.css" />
        <link rel="stylesheet" type="text/css" href="assets/css/style.css">
        <link rel="stylesheet" href="themes/Goran1.min.css" />
    </head>
<body id="body">
    <div data-role="page" id="home">
        <div data-role="header" id="header" data-position="fixed">
            	<img src="assets/GoranPictures/header.jpg" style="min-width:100%;" /><br>
				 <div data-role="navbar">
                  <ul>
                    <li><a href="list_kandid.html" data-transition="flip" data-icon="check" id="">کاندیدەکانی  لیستی گۆڕان </span></a></li>
                    <li><a href="main.html" data-icon="star" id="list_programs">سەرەکی</a></li>
                  </ul>
                </div>
        </div>
        <div data-role="content" id="content"> 
        		<div>
                	<img src="assets/GoranPictures/icon.jpg" id="logoOfGoran" />
                    	<div class="Article_Detail_TXT">
                        <!--<h3 style="color:#fdbd20;">-->
<h3>
پەیام و بەرنامەی لیستی گۆڕان<br />
بۆ هەڵبژاردنی پەرلەمانی کوردستان ٢٠١٣</h3><br />
بزوتنەوەی گۆڕان‌ بزوتنەوەیەکی سیاسی و مەدەنی سه‌رده‌میانەیە،لە گردبونەوەی کەسانێک پێکدێت،کە بەرنامەیەکی سیاسی هاوبەش کۆیاندەکاتەوە. کۆشش دەکات لەڕێی هەڵبژاردنی دیموکراتییانەی ئازاد و کێبڕکێی ئاشتیانە وبەدەستهێنانی متمانە و ده‌نگی هاوڵاتیان و نوێنەرایەتیکردنیان لەسەر ئاستی عێراق و هەرێم بۆ گه‌یشتن به‌ ده‌سه‌ڵات، بۆ به‌دیهێنانی ئامانجەکانیان لە دامەزراوەکانی فەرمانڕەواییدا.<br />
دەستپێک<br>
<em>بەشی یەکەم: لەسەرئاستی هەرێمی کوردستان<br /></em>
&nbsp;&nbsp;&nbsp;&nbsp;ته‌وه‌ری یه‌که‌م: ئامانجه‌ نیشتیمانی و دیموکراتیه‌کان<br />
&nbsp;&nbsp;&nbsp;&nbsp;ته‌وه‌ری دوەم: كۆمەكی هاوڵاتیان<br />
&nbsp;&nbsp;&nbsp;&nbsp;تەوەرەی سێیەم: سیاسەتی ئابوری و بنیاتنانی ژێرخان<br />
&nbsp;&nbsp;&nbsp;&nbsp;ته‌وه‌ری چوارەم: ئامانجی په‌روه‌رده‌یی، ته‌ندروستی، ژینگه‌ی و رۆشنبیری<br />
&nbsp;&nbsp;&nbsp;&nbsp;ته‌وه‌ری پێنجەم: دادی کۆمه‌ڵایه‌تی و گه‌شه‌دان به‌سامانی مرۆیی<br>
&nbsp;&nbsp;&nbsp;&nbsp;تەوەرەی شەشەم: گەشتیاری وەک سەرچاوەیەکی ئابوری<br />
<em>به‌شی دوەم: لەسەر ئاستی عێراق<br /></em>
&nbsp;&nbsp;&nbsp;&nbsp;ته‌وه‌ری یه‌که‌م: بەنیشتیمانیکردنی پەیوەندی نێوان هەرێمی کوردستان و حکومەتی فیدراڵ<br />
&nbsp;&nbsp;&nbsp;&nbsp;ته‌وه‌ری دوەم: به‌رکه‌وتی گەلی کوردستان لە دامەزراوەکانی دەوڵەتی فیدراڵدا<br><br />
<strong>دەستپێک</strong><br><br>

1. بزوتنه‌وه‌ی گۆڕان هێزێکی سیاسی مەدەنی سه‌رد‌‌ه‌میانه‌یه‌: گۆڕان خوازیارە لەڕێگای وەرگرتنی دەسەڵاتەوە گۆڕانکاری له شێوازی حوکمکردنلە هەرێمی کوردستاندا بهێنێته ئاراوه، به ئامانجی خزمه‌تکردنی خه‌ڵكی کوردستان. ئه‌و رێگایه‌ی گۆڕان هه‌ڵیبژاردوه بۆ گەیشتنەدەسەڵات رێگایه‌كی مه‌ده‌نی، دیموکراسی، سه‌رد‌‌ه‌میانه‌یه.بزوتنەوەی گۆڕان هێزێكی گۆڕانخوازەو هەوڵدەدات نوێخوازی و چاكسازی ریشه‌یی لە سیستمی سیاسی و ئابوری و كۆمەڵایەتیدا ئەنجام بدات.مه‌ده‌نی بونی گۆڕان واتەخۆدورگرتنی له به‌کارهێنانی توندوتیژی بۆ گە‌یشتنه ده‌سه‌ڵات.<br />
2.بزوتنەوەی گۆڕان هێزێكی نا ئایدیۆلۆژییە:بزوتنەوەی گۆڕان کارناکات بۆ سەرخستنی ئایدیۆلۆژیایەکی دیاریکراو. سیاسەت و هێڵە گشتییەكانی خۆی لەچوارچێوەی بەرنامەی سیاسی (هەڵبژاردن)دا دەخاتەڕو، بەبێ ئەوەی خۆی ببەستێتەوە بە ئایدیۆلۆژیایەكی بەرتەسك و مەزهەبێكی سیاسی دیاریكراوەوە. بزوتنەوەی گۆڕان باوەڕی ته‌واوی به‌ بنه‌ماکانی دیموکراسی و ماف و ئازادییە مەدەنی و کۆمه‌ڵایه‌تی و ئابوری و سیاسییەكان هەیە و رێز لە بەها ئاینی و نیشتیمانییەكان دەگرێت. لێرەوە ئاساییە ئەندامان و هەڵسوڕاوانی بزوتنەوەکە وەک ئەندام، هەڵگری بیروباوەڕ و بیرکردنەوەی جیاواز بن لە ژیانی تایبەتی خۆیاندا. هاوکات هێڵی گشتی بزوتنەوەکە هێڵێکی مەدەنیانەیە و کار لەسەر پرسە کوردستانی، نیشتیمانی، خزمەتگوزارییەکان و رەخساندنی دەرفەتی یەکسان بۆ هەمو هاوڵاتییان دەکات بەبێ هیچ رێگری و بەربەستی رەنگ، سیاسی، ئاینی، نەتەوەیی، زمانی و جێندەر. بزوتنەوەی گۆڕان هەوڵدەدات دامەزراوەکان کار لەسەر پرنسیپی هاوڵاتیبونی یەکسان (المواطنة المتساویة) بکەن. هەروەها کارکردن بە چەمکی نوێی دادپەروەری،رەخساندنی دەرفەتی یەکسان بۆ هەمو تاکەکان بەبێ جیاوازی.بزوتنەوەی گۆڕان هەڵگری هیچ ئایدیۆلۆژیایەک نییە، بەڵام کۆمەڵێک پرنسیپی سیاسی گرنگ کارەکانی ئاراستە دەکات، لەوانە دادی کۆمەڵایەتی، رونی سیاسی، جیاکردنەوەی دەسەڵاتەکان لە یەکتری، دەسەڵاتی یاسا، بەمانا راستەقینەکەی، دەستەبەرکردنی سەربەخۆیی کۆمەڵگای مەدەنی، چالاککردنی گفتوگۆی ئازاد لە فەزای گشتیدا، دابینکردنی دەرفەتی یەکسان بۆ ھەمو ھاوڵاتیانی کوردستان، بەبێ پاشخانی کۆمەڵایەتی و سیاسی و ئەتنی و دینی و ناوچەیی.<br />
3. گۆڕان بزوتنەوەیەکی دەنگدەر و پەرلەمانییە: سیاسەت و تێڕوانینەكانی بزوتنەوەی گۆڕان رەنگدانەوەی ویست و داخوازییەكانی دەنگدەرانە (خەڵك) و هەڵقوڵاوی پێداویستیە هەنوكەییەكانی كۆمەڵگایە، بەو ئامانجەی زۆرترین پشتگیری دەنگدەران بەدەست بهێنێت. گۆڕان کار لەسەر پرۆژەی هەڵبژاردن و چاککردنی ژیانی خەڵکی دەکات، نەوەک حیزبی کادیر و ئۆرگانی زۆر. لەم روانگەیەوە، گۆڕان هاوڵاتیانی کوردستان سەرقاڵ ناکات بە حیزبایەتی و کاری حیزبایەتیەوە، هاوکات هۆشیارکردنەوەی هاوڵاتیان لە ماف و ئەرکەکانیان و هاندانیان بۆ دەنگدان لەسەربنەمای کارنامە و چاودێریکردنی دەسەڵات بە ئەرکێکی خۆی دەزانێت. ئەم خاڵە یارمەتیدەرێکی باش دەبێت کە رۆڵی بێزارکەری حیزب و کادیرەکانی لەسەر ژیانی کۆمەڵایەتی و ئیداری نه‌مێنێت. ئەزمونی حیزبە تەقلیدییەکانی کوردستان ئەوەیان نیشانداوین، کە زۆری بارەگا و کادیری بێکاری حیزبەکان بوەتە هۆی دەستێوەردان لە کاروباری دامەزراوەکانی ‌‌حکومەت و زەقبونەوەی حیزبایەتی و ناشیرینکردنی سیاسەت و سیاسی لە لای خەڵکی.<br>
&nbsp;<br>
<h2>
بەشی یەکەم: لەسەرئاستی هەرێمی کوردستان<br></h2>
<h3>ته‌وه‌ری یه‌که‌م:ئامانجه‌ نیشتیمانی و دیموکراتیه‌کان<br /></h3>
بزوتنەوەی گۆڕان لەسەر بنەمانی ئینتما بۆ نیشتمانی کوردستان دامەزراوە، کوردستانیبون لە دیدی بزوتنەوەی گۆڕاندا ناسنامەیەکی کۆکارە، هەمو هاوڵاتییەکی هەرێمی کوردستان و (دانیشتوانی ناوچە کوردستانيیە کێشە لەسەرەکان) دەگرێتەوە، کە دانیشتوی هەرێم بێت، سەر بە هەر نەتەوە و پێکهاتەیەکی ئیتنی و ئاینی و مەزهەبی بێت.<br />
ئازادی گەلی كوردستان و مافی بڕیاردانی چارەنوس و ئەنجامدانی ریفراندۆم بۆ سەربەخۆیی كوردستان‌، ئامانجێكی باڵاو ستراتیژی بزوتنەوەی گۆڕانە. بەڵام ئەو ئامانجە نیشتمانییە باڵایه تەنها بە دروشم بەدی نایەت، بەڵكو پێویستی بەئیرادەی راستەقینە و هەنگاوی كردەییە. نەك دروشمی بریقەدار و هەڕەشەی بێ ناوەرۆك لەناو عێراق و دەوڵەتانەی دراوسێ، كە كوردستانیان بەسەردا دابەشكراوە.<br />
له‌ دیدی بزوتنەوەی گۆڕانه‌وه‌ سەربەخۆیی كوردستان:<br />
١- پێویستی بە بەنیشتمانیكردنی دامەزراوەكانی هەرێم و پاككردنەوەی هەمو ئەو دامەزراوانەیە لە وەلائی حیزبی و شەخسی و بنەماڵەیی. هاوکات پێویستی بە پەیمانێکی نیشتمانی نوسراوە لە شێوەی دەستور و كۆمەڵێك یاسادا، كە كۆدەنگی نیشتمانییان لەسەر بێت، بەئامانجی رێكخستنی پرۆسەی سیاسی و رێكخستنی پەیوەندی و ململانێی نێوان هێزە سیاسییەكان، لە سایەی كۆمەڵێك دامەزراوەی نیشتمانیدا، وەك ئیدارەی نیشتمانی، سوپای نیشتمانی، ئاسایشی نیشتمانی و دادگای نیشتمانی، كە دامەزراوەی هەموان بن.<br />
٢- پێویستی بە پتەوكردنی ژێرخانی ئابوری و دابینكردنی ئاشتی كۆمەڵایەتییە لەنێوان چین و توێژ و ناوچە جیاوازەكانی هەرێمدا، بەجۆرێك هەمو تاكێكی هەرێمی كوردستان هەست بە لانی كەمی دادی كۆمەڵایەتی و دادی ئابوری بكات، هەست بەبونی دەرفەتی گونجاو و یەكسان بۆ خۆپێگەیاندن و سودوەرگرتن لە بودجەی گشتی و سامانی سروشتی نیشتمانەکەی بكات. ئەمەش پێویستی بەگەڕاندنەوەی كەركوك و خانەقین و شەنگار و ناوچە کوردستانیيە دابڕاوەکان بۆ سەر خاكی هەرێم. كوردستانی سەربەخۆ بەبێ گەڕاندنەوەی ئەو ناوچانە (كە نزیكەی نیوەی خاكی هەرێم دەكات) كیانێكی دابەشبو و ناتەواوی لێ دروست دەبێت.<br />
٣- پێویستی بەدامەزراوەی مەدەنی و رۆشنبیری، زمانی فەرمی، میدیای نیشتمانی و زانكۆی نیشتمانییە، هەروەها پێویستی بە ئازادكردنی كۆمەڵگای مەدەنییە، بەجۆرێك تاك لە ئینتنمای خێڵەكیی و ناوچەیی بەرتەسك دەرباز بێت و ببێتە خاوەن ئینتمایەكی ئاسۆیی بۆ گەل و نیشتیمان.<br />
بزوتنەوەی گۆڕان پشتیوانی هاوڵاتیانی كوردستان دەكات بۆ ریفراندۆم و سەربەخۆیی هەرێمی كوردستان، لەرێگەی بەدیهێنانی ئەو پێداویستییانەی سەرەوە.<br />
٤- بزوتنه‌وه‌ی گۆڕان ئامانجی نیشتمانی له‌ ئامانجی دیموکراتی جیاناکاته‌وه‌، بنیاتنانی قه‌واره‌ی کوردستان له‌ بنیاتنانی قه‌واره و کەسایەتی تاک جیاناکاته‌وه‌. ئەوەش لە رێگەی دامەزراندنی هەرێمێكی بەهێز، كە بەرگەی هەڕەشە دەرەكییەكان بگرێت، بە ئازادكردنی تاك‌ و چەسپاندنی سیستمی دیموكراتی لە ناوخۆدا دەستپێدەكات، چونکه‌ گەلی ئازاد بەرهەمی مرۆڤی ئازادە، تا بڕی هەستكردنی مرۆڤ بە ئازادی‌ و دادپەروەری لە وڵاتەكەی خۆیدا زیاتربێت، پەیكەرەی كۆمەڵایەتی ‌و قەوارەی نیشتیمانی بەهێزترە ‌و توانای بەرەنگاربونەوەی زیاتر دەبێت.<br />
٥- پاوانكردنی بەرهەمی سەروەرییەكانی رابردو و پیرۆزییەكانی گەلەكەمان، لەلایەن هەر هێز ‌و كەس ‌و بنەماڵەیەكەوە بێت، دژی سەرەتاكانی دیموكراسی ‌و نیشتمانپەروەری و کوردایەتییە. وەفاداری بۆ رەنج ‌و قوربانیدان ‌و گیان بەخشینی رۆڵەکانی گەلەكەمان لە مێژوی دور ‌و نزیكدا، ئەوە دەخوازێت كە دەستکەوتەکان بە یەكسانی، بەسەر هەمو هاوڵاتیانی كوردستاندا دابەش ببێت و هیچ كەس‌ و لایەنێك بۆی نەبێت بەتەنها خۆی بكاتە خاوەنیان.<br />
٦- بزوتنه‌وه‌ی گۆڕان له‌سه‌ر بنه‌مای هاوڵاتیبون مامه‌ڵه‌ له‌گه‌ڵ چه‌مکی نیشتیمان و نیشتمان په‌روەری ده‌کات، هاوڵاتیانی کوردستان سه‌ر به‌ هه‌ر ناوچه‌ و خێڵ و پێکهاته‌و بنه‌ماڵه‌یه‌ک بن، له‌ هه‌ر ته‌مه‌نێکدا بن و سه‌ر به‌ هه‌ر ره‌گه‌زێک بن، هه‌ڵگری هه‌ر فیکر و عه‌قیده‌یه‌ک بن، خاوه‌نی هه‌ر پێگه‌یه‌کی کۆمه‌ڵایه‌تی و ئابوری و هه‌ر پێشینەیەکی سیاسی بن، له‌ ماف و ئازادیدا یه‌کسانن.<br />
٧- کۆمەڵگەی كوردستانی مێژویەكی تاڵی لەگەڵ دیارده‌ی پاوانكردنی نیشتمان پەروەری‌، بەشینەوەی خیانەت ‌و تۆمەت لەنێوان هێزە سیاسیەكاندا هه‌یه‌، ئه‌م دیارده‌یه‌ هۆكاری سەرەكی هەڵگیرسانی شه‌ڕی ناوخۆ بوە، هۆكاری پێكدادانی نێوان ئەو پارت ‌و هێزانە بوە، كە ئاسایشی نیشتمانی ‌و ئاسایشی حیزبیان تێكەڵكردوە، هۆكاری لێكترازانی پێکهاتەی كۆمەڵایەتی ‌و لاوازبونی هوشیاری نیشتمانی بوە. بزوتنه‌وه‌ی گۆڕان بڕوای وایه‌ لەبری حیزبە سیاسیەکان دەبێت پەرلەمان و دەزگا شەرعییەکانی نوێنەرایەتیکردن، بۆ بڕیاردان لەسەر پرسە نیشتمانییەکان مەرجەعی نیشتیمانی ‌و یاسایی بن، لە بابەتی پرسی چارەنوسی سیاسی، ئاسایشی نیشتمانی، پەیوەندی نێوان هەرێمی كوردستان‌ و بەغدا، پەیوەندی نێوان هەرێم‌ و وڵاتانی دراوسێ‌‌ و جیهانی دەرەوە بەگشتی.<br />
٨- سه‌باره‌ت به‌کێشه‌ی ره‌وای کورد له‌ باکور و خۆرهه‌ڵات و خۆرئاوای کوردستان، بزوتنه‌وه‌ی گۆڕان هۆشیارە لەئاست ئەو پەیوەندییە تێکچڕژا‌و و ئاڵۆزەی، که‌ هەرێمی كوردستان دەبەستێتەوە بە وڵاتانی دراوسێوە، لەئاست ئەو واقیعەی، كە هەرێمی كوردستانی خستوەتە بەردەم دو ئەركی جیاواز؛ لە لایەكەوە دەبێت پابەندی هاوسۆزی نەتەوەیی بێت لەگەڵ نەتەوەی كوردی دابەشبو بەسەر ئەو وڵاتانەدا، لەلایەكی تریشەوە دەبێت وەك هەرێمێكی سەر بە كۆماری عێراقی فیدراڵ، پابەندی یاسا نێودەوڵەتییەكان بێت ‌و رێز لە سنور‌ و سەروەری ئەو وڵاتانە بگرێت.<br />
٩- بزوتنه‌وه‌ی گۆڕان بڕوای وایه‌ گەشەدان بە دامه‌زراوە سیاسی ‌و كەلتوری‌ و نیشتمانیەكانی ناوخۆی هەرێم، هاوكات لەگەڵ دامەزراندنی پەیوەندی دۆستانە لەگەڵ دەرەوە لەسەر بنەمای هاوسێیەتی هاوبەش‌ و بەرژەوەندی هاوبەش، دور لە بەكارهێنانی زمانی روپامایی ساختە یان هەڕه‌شه‌ی وه‌همی دەبێت. چونکە ئەمە دەبێتە زەمانەتێكی سیاسی ‌و یاسایی بۆ دڵنیاكردنەوەی ئەو وڵاتانە سەبارەت بە ئاشتیخوازی قەوارەی هەرێم، لەهەمان كاتیشدا ئیلهام دەبەخشێتە كوردانی ئەو وڵاتانە تا خەباتی دیموكراتی لەپێناو هاتنەدی ئامانجەكانیان پێڕه‌وبكەن، بەو جۆرەی خۆیان بڕیاری لەسەردەدەن‌، بێئەوەی حیزبه‌کانی هەرێمی كوردستانی عێراق مافی دەستێوەردان‌ و بڕیاردانیان لەوبارەیەوە هەبێت.<br />
١٠- بنیاتنانی هه‌رێمێکی به‌هێز پێویستی به‌ بەنیشتمانیکردنی دامه‌زراوەکانه‌، به‌تایبه‌تی دامه‌زراوە سه‌ربازی و ئه‌منی و هه‌واڵگرییە‌کان، بۆئه‌وه‌ی ببنه‌ ئامرازی بەرگریكردن لە خاك‌ و قەوارە‌ و دابینكردنی ئاسایشی هاوڵاتیان، نه‌ک ئامرازی سەركوتكردن ‌و پاکتاوکردنی حساباتی سیاسی و حیزبی و سیخوڕیکردن به‌سه‌ر هاوڵاتیانه‌وه‌. سیستمی ئەمنی له‌ هه‌رێم سیستمێكی نادیموكرات‌ و ناشارستانیە، هێزی چەكدار ‌و دەزگا نهێنییەکان، لەبری ئینتیما بۆ نیشتیمان ‌و گەل، ئینتیمایان بۆ حیزب، لەناو حیزبیشدا ئینتیمایان بۆ دەستە‌ و گر‌وپی نهێنی، لەناو ئەوانەشدا ئینتیمایان بۆ که‌سانی دەستڕۆیشتو هەیە.<br />
١١- بزوتنه‌وه‌ی گۆڕان له‌و بڕوایه‌دایه‌ دڵسۆزی بۆ نیشتمان، پێویستی بە گۆڕینی ریشەیی سیستمی سیاسی و بە نیشتمانیکردنی دەسەڵاتەکانی حکومەت و پەرلەمان و دادوەرییە، هەروەها بە بەنیشتمانیکردنی هێزە چەكدارەكان‌ و دامەزراوەكانی ئاسایش و سەرلەنوێ‌ ئامادەكردنەوەی ئەو دامەزراوە و هێزانەیە، بەجۆرێك ببنە قەڵغانی پاراستنی قەوارەی نیشتمانی‌، كۆمەڵگەی شارستانی، دەوڵەتی یاسا‌ و سیستمی دیموكراتی، هێزی چەکدار زیاتر گرنگی پێبدرێت، بەشێوەیەک کە ‌هێزە چەکدارەکان خوازیاری ئەوەبن، کە لە بری هێزی حیزبی هێزی نیشتمانی بن.<br />
له‌م روانگەیەوە بزوتنه‌وه‌ی گۆڕان خه‌بات ده‌کات له‌پێناو:<br />
<h4>
یەک: به‌دیهێنانی "ئامانجه‌ نیشتمانییه‌کان" له‌ڕێگا‌ی:<br /></h4>
١- تێگه‌‌یشتنێکی نوێ بۆ چه‌مکی كوردستانیبون لەسەر بنەمای هاوڵاتیبون، به‌جۆرێک هەمو دانیشتوانی کوردستان بگرێته‌وه‌، سەر بە هەر نەتەوە ‌و ئاین‌ و مەزهەب‌ و بیروباوەڕێكی سیاسی ‌و ناسیاسی‌ و کۆمەڵایەتی بن.<br />
٢- پێناسه‌کردن و دەستنیشانكردنی ئاسایشی نیشتیمانی ‌و بەرژەوەندییە باڵاكان، بەشێوەیەكی رون (شەفاف) لە پەرلەمان‌ و دەزگا فەرمییەكاندا، دور لە زمانی دروشم و پاوانكردنی بەها نیشتیمانییەكان، دور لە گوێرایەڵی بەرتەسك بۆ تاكە سەركردە، تاكە حیزب، تاكە گروپ‌ و تاكە بیروباوه‌ڕی سیاسی.<br />
٣- به‌رپه‌رچدانه‌وه‌ی هەمو ئەو بڕیار و دیاردە‌ و ئاكارانەی، كە رۆحی نیشتیمان پەروەری لاواز دەكەن، وەك تاكڕەوی لە دەسەڵاتدا، ناڕۆشنی لە وەرگرتنی بڕیاری چارەنوسسازدا، ناوچەگەری، خێڵگەری، گەندەڵی، بێدادی لە دابەشكردنی سامانی نیشتیمانی ‌و پۆست ‌و بەركەوتی هاوڵاتیاندا، لەنێوان بەركەوتی شار‌ و شارۆچكە‌ و گوند ‌و ناوچە جیاوازەكاندا.<br />
٤- به‌رپه‌رچدانه‌وه‌ی هەمو ئەو بڕیار و دیاردە‌ و ئاكارانەی، كە جیاكاری لەنێوان هاوڵاتیانی كوردستاندا دروست دەكەن، وەك جیاكاری لەسەر بنەمای سیاسی، حیزبی، پێشینەی شۆڕشگێڕی، ناوچەیی، ئاینی، مەزهەبی، دەوڵەمەند‌ی ‌و هەژاری، گوندی و شاری، نێر‌ینەیی ‌و مێینەیی، هاوڵاتیانی ناوخۆ ‌و رەوەندی دەرەوە، نەوەی كۆن ‌و نوێ‌.<br />
٥- پابه‌ندبون بە هەر بڕیارێکی نیشتیمانییەوە كە كۆی هێزە كوردستانییەكان ‌و نوێنەرانی گەل لەسەری رێكدەكەون لەئاست كێشە چارەنوسسازەكاندا.<br />
٦- دامه‌زراندنی په‌یوەندییەكانی هەرێم بە دەرەوە لەسەر بنەمای رۆشنی، لەڕێی كەناڵە حکومی ‌و فەرمی ‌و یاسایی ‌و دەستورییەكانەوە. یەكخستنی گوتاری فەرمی لەگه‌ڵ دەرەوەدا، جیاكردنەوەی گوتاری حیزبی ‌و دیدی شەخسی سەركردەكان لە گوتاری فەرمی هەرێمدا.<br />
٧- سازشنه‌کردن له‌سه‌ر کوردستانییه‌تی که‌رکوک، شه‌نگال، زوممار، ته‌له‌عفه‌ر، شێخان، مه‌خمور، خانه‌قین، دوز و مه‌نده‌لی و ناوچە کوردستانیيە کێشە لەسەرەکانی تر.<br />
٨- خستنه‌گه‌ڕی هه‌مو کۆششێکی ده‌ستوری، په‌رله‌مانی، جه‌ماوه‌ری، سیاسی و مه‌ده‌نی بۆ گه‌ڕاندنه‌وه‌ی که‌رکوک و ناوچه‌ کوردستانییە کێشە لەسەرەکان بۆ سه‌ر سنوری هه‌رێم.<br />
٩- به‌‌رپه‌رچدانه‌وه‌ی هەر یاسا و رێسا و گوتار‌ و رەفتار ‌و ئاكارێكی شۆڤێنی‌ و ناشارستانی دەرهەق به‌ توركمان، عەرەب، كلدۆئاشوری‌ و هاوڵاتیانی سەر بە نەتەوە ‌و ئاینەكانی تر لە كوردستاندا.<br />
١٠- سه‌‌‌لماندنی مافە سیاسی‌ و كارگێڕی و كولتوری ‌و پەروەردەییەكانی توركمان، عەرەب و كلدۆئاشورییەكان، دابینكردنی قوتابخانەی تایبەت بە زمانی دایك بۆ منداڵ ‌و نەوە نوێیەكان‌ و گەورە ساڵانیان.<br />
١١- په‌ره‌دان بە فەرهەنگی لێبوردەیی، پێكەوەژیان و یەکدی قبوڵکردن ‌و گفتوگۆی ئاشتییانە لەنێوان هێزە سیاسی و کۆمەڵایەتییە كوردستانییەكان و ئایدۆلۆژیا و ئاین و مەزهەب و نەتەوە جیاوازەکاندا، لەنێوان گروپە مەدەنی‌ و رۆشنبیرییە جیاوازەكان و خاوەن بیروباوەڕه‌ بەكۆمەڵەكان‌ و خاوەن بیروباوەڕه‌ فیكری ‌و دنیایی ‌و شەخسییە تایبەتەكاندا.<br />
١٢- پێشکه‌شکردنی هاوکاری کولتوری و سیاسی و دارایی پێویست بە کوردانی باکور و خۆرهه‌ڵات و خۆرئاوای کوردستان‌، له‌ چوراچێوه‌ی نه‌ریته‌ دیموکراتی و نێوده‌وڵه‌تییه‌کاندا، به‌ڕه‌چاوکردنی مافه‌کانی هاوسێیه‌تی له‌نێوان عێراق و ئه‌و وڵاتانه‌ی کوردستانیان به‌سه‌ردا دابه‌شکراوه‌.<br />
١٣- خستنه‌‌گه‌ڕی چالاکی دیبلۆماسی هه‌رێم و په‌یوه‌ندییه‌کانی وه‌زاره‌تی ده‌ره‌وه‌ی کۆماری عێراقی فیدراڵ له‌گه‌ڵ وڵاتانی دراوسێ و نێوه‌نده‌ دیبلۆماسییه‌کانی جیهاندا به‌ئاراسته‌ی داکۆکیکردن له‌ مافه‌ ره‌واکانی کورد له‌ پارچه‌کانی تری کوردستاندا.<br />
<h4>دو: به‌دیهێنانی "ئامانجه‌ دیموکراتیه‌‌کان" له‌ڕێگای:<br /></h4>
١- پەرەدان بە دیموکراسی، لەسەر بنەمای چەسپاندنی سەربەخۆیی دەسەڵاتەكانی یاسادانان‌ و جێبەجێكردن‌ و دادوەری.<br />
٢- جیاكردنەوەی فەرمان و بڕیارەکانی حیزب و‌ حكومەت لە یەکتر، دەسەڵاتی سیاسی لە دەسەڵاتی كۆمەڵگەی شارستانی، دەسەڵاتە ناوەندییەكانی هەرێم لە دەسەڵاتی پارێزگاكان، دابەشكردن ‌و وردكردنەوەی دەسەڵاتەكان لەسەر هەمو ئاستە کارگێڕی و ناوچەییەكان.<br />
٣- چه‌سپاندنی سەروەری یاسا بە شێوەیەک كە هەموان له‌ بەردەم یاسادا یەکسان بن.<br />
٤- پاراستنی ئازادی‌ و مافە سیاسی‌ و مەدەنییەكان، ماف ‌و ئازادییە تاكە كەسییەكان، ئازادی نیشتەجێبون، ئازادی رادەربڕین ‌و بیروباوەڕ.<br />
٥- پاراستنی ئازادی دینداری و سروتی مەزهەبە دینییەکان.<br />
٦- په‌ره‌دان بە فەرهەنگی دیموكراتی، هەڵبژاردن، كاراكردنی ژیانی پەرلەمانی، كاراكردنی ئەنجومەنەكانی نوێنەرایەتی لەسەر ئاستی پارێزگا‌و قەزا‌ و ناحیە ‌و گوندەكان.<br />
٧- په‌ره‌دان بە فەرهەنگی بەرهەڵستكاری مەدەنی، ئۆپۆزسیۆنی سیاسی ‌و رۆشنبیری، رەخنەگرتن وەك مافێك، كە دیوی دوەمی بەرپرسیارێتییە.<br />
٨- دانانی سیستمێكی هەڵبژاردنی دیموکراتی بە تەکنیکی نوێ و رۆشن‌ به‌ گوێره‌ی پێوەرە دیموکراتی‌ و یاسایی‌ و نێودەوڵەتییەكان بۆ رێگرتن لە پێشێلكاری‌ و ساختەكاری لە پرۆسەكانی دەنگداندا.<br />
٩- په‌ره‌دان بە فەرهەنگی پەسەندكردنی جیاوازی لەسەر ئاستی سیاسی‌ و كۆمەڵایەتی ‌و رۆشنبیری، پەسەندكردنی ئەنجامی هەڵبژاردنەکان، ململانێی ئاشتیانە ‌و دەستاودەستكردنی دەسەڵات لەسەر هەمو ئاستە سیاسییەكاندا، دەستاودەستكردنی بەرپرسیارێتی لەسەر ئاستی كارگێڕی ‌و كۆمەڵایەتی، لەنێوان كەسە شیاوەكاندا لەسەر بنەمای کارامەیی و پسپۆڕی لەنێوان رەگەز ‌و تەمەنە جیاوازەكاندا و جێبەجێکردنی بنەمای کەسی شیاو بۆ شوێنی شیاو.<br />
١٠- به‌گژاچونه‌وه‌ی هەر رەفتار‌ و ئاكار ‌و هزرێكی توندڕەو ‌و تیرۆرستیانە، لەژێر هەر ناو پاساوێكدا بێت.<br />
١١- زەمینەسازی بۆئەوەی لە فەرهەنگی سیاسیدا زمانی دایەلۆگی بابەتییانە جێگەی زمانی دروشم ‌و موزایەدە بگرێتەوە.<br />
١٢- چه‌سپاندنی چەمكی هاوڵاتیبون ‌و ئامادەكردنی هاوڵاتی وەك كەسێكی ئازاد، یەكسان بەوانی تر، بەرپرس، خاوەن ماف‌ و ئەرك.<br />
١٣- پابەندبون بە جاڕنامەی گەردونی مافەكانی مرۆڤ‌ و رێگری لە هەر پێشێلكارییەك دژی بەنده‌کانی.<br />
١٤- کاراكردنی رۆڵی سیاسی، شارستانی، كارگێڕی و كۆمەڵایەتی، نوێنەرایەتی ئافرەتان‌ و گەنجان لە هەمو ئاستە جیاوازەكاندا.<br />
<h4>سێ: به‌یاساییکردنی ئامانجه‌ نیشتیمانی و دیموکراتییه‌کان له‌ڕێگا‌ی:<br /></h4>
١- گه‌ڕاندنه‌وه ‌و هه‌موارکردنه‌وه‌ی پرۆژەی دەستوری هەرێمی كوردستان بەشێوازێك، كە سیستمی سیاسی هەرێم سیستمێكی پەرلەمانی بێت، پرنسیپی نا‌ناوه‌ندێتی کارگێڕی و جیاکردنه‌وه‌ی ده‌سه‌ڵاته‌کان و پاراستنی ئازادییه‌ سیاسییه‌کانی تێدا بچه‌سپێت.<br />
٢- هه‌موارکردنه‌وه‌ی هه‌مو ئه‌و یاسایانه‌ی، که‌ ره‌هه‌ندی نیشتیمانییان هه‌یه‌ له‌ڕێگای سازانی نیشتیمانییه‌وه‌، به‌تایبه‌تی ئه‌و یاسایانه‌ی، که‌ کاریگه‌ری له‌سه‌ر ژیانی دیموکراتی و رێساکانی ململانێی سیاسی هه‌رێم جێدێڵن.<br />
٣- کارکردن به‌و بنەما یاساییەی كە دەڵێت: "لەهەر شوێنێك بەرپرسیارێتی هەبو لێپرسینەوەش هەیە"، تا پلەی بەرپرسیارێتییەکەش بەرزتر بێتەوە، باری لێپرسینەوەی پەرلەمانیش لەسەر كەسی بەرپرس قورستر دەبێت.<br />
٤- کاراكردنی یاسای سەربەخۆیی دەسەڵاتی دادوەری لەڕوی دەسەڵاتی بڕیاردان‌، كارگێڕی، دارایی ‌و وەزیفییەوە.<br />
٥- کاراكردنی رۆڵی دادگاكان‌ و دەسەڵاتی دادوەری بۆ چاودێریكردنی هەردو دەسەڵاتی جێبەجێكردن ‌و یاسادانان.<br />
٦- چاکسازی کردن لە سیستمی دادوەری هەرێمی کوردستان لەڕێگەی دەرچواندنی یاسایەك بۆ چاكسازی سیستەمی دادوەری لە هەرێم.<br />
٧- هەڵوەشاندنەوەی ئەو یاسا‌ و رێنمایی و بڕیارانه‌ی حەسانەت (پارێزبەندی) دەبەخشنە بەرپرسە سیاسی، حیزبی، سەربازی ‌و ئەمنییەكان‌ و كەسە دەستڕۆیشتوەكان.<br />
٨- پێڕه‌وکردنی سزا ده‌رهه‌ق بەهەر پێشێلكارییەكی سیاسی، حیزبی، كۆمەڵایەتی ‌و نهێنی بۆ سەر دەسەڵاتی دادگاكان.<br />
٩- هاندان ‌و هاوكاریكردنی دەزگای دادوەریی ‌و دادگاكان بۆ پاككردنەوەی بنیاتی خۆیان لەهەر جۆرە دیاردە‌ و ئاكارێكی مەترسیدار، وەك گەندەڵی‌، خراپ بەكارهێنانی دەسەڵاتی دادوەری، بەرتیل خۆری‌ و ملكەچبون بۆ گوشارە سیاسی ‌و حیزبی ‌و كۆمەڵایەتییەكان.<br />
١٠- کاراكردن و بەنیشتمانیکردنی دیوانی چاودێری دارایی، دەستەی نەزاهە و لیژنه‌ی نه‌زاهه‌ی په‌رله‌مان بۆ بەدواداچون ‌و ئاشکراکردن و سزادانی گەندەڵكاران. سپاردنی هەمو دەسەڵاتێك بەو دیوان و دەستانە تا بۆیان هەبێت، بەپێی یاسا، لە هەمو كەس‌ و بەرپرس ‌و لایەنێك بپرسنەوە، داوای ئاشكراكردنی پارە‌ و ماڵ ‌و موڵكی هەر كەسێك بكەن كە بیانەوێت.<br />
١١- سه‌رلەنوێ‌ دامەزراندنەوەی فەرمانگەی داواكاری گشتی بەوجۆرەی، کە لە سیستمی دیموكراتی دنیای شارستانیدا بونی هەیە، تابتوانێت بەرگری لە مافی گشتی خەڵك بکات، لەئاست پێشێلكاری‌ و خراپ بەكارهێنانی دەسەڵاتە سیاسی‌ و كۆمەڵایەتی‌ و كارگێڕی ‌و حیزبیەكاندا.<br />
<h4>چوار: لەسەر ئاستی یاسایی و دەزگاییدا:<br /></h4>
١- لەبواری پەرلەمان و حکومکردندا: گۆڕان كاردەكات تا سیستمی پەرلەمانی لە كوردستان لە تێكڕای ئاستەكان بچەسپێت، بەشێوەیەك كە مۆدێلی وڵاتە پەرلەمانییەكان پەیڕەویان كردوە، بە جۆرێک پەرلەمان مەرجەعی سەرەكی بڕیاری سیاسی و چارەنوسسازی گۆمەڵگای كوردستانی بێت و باڵاترین دەسەڵات بێت، وەك ناوەندی راستەقینەی نوێنەرایەتی خەڵكی كوردستان. هەروەها كار دەكات بۆ ئەوەی پەرلەمان دەسەڵاتی چاودێری و یاسادانان بەشێوەیەكی كاریگەر و بەهێز بخاتەكار.<br />
٢- گۆڕان کاردەکات بۆئەوەی پشوی ساڵانەی پەرلەمانی کوردستان لە چوار مانگەوە بکات بە دو مانگ. دەبێت سەرۆکی حکومەت لایەنی کەم مانگی جارێک بچێتە پەرلەمان و راپۆرتێک پێشکەش بکات سەبارەت بەو کارانەی ئەنجامی داون، هاوکات دەرگا واڵا بێت بۆ رەخنە و پرسیار و وەڵام لەنێوان ئۆپۆزسیۆن و سەرۆکی حکومەت یان وەزیرەکاندا. هەروەها روماڵی کۆبونەوەکان بکرێت.<br />
٣- هەڵبژاردنەکانی کوردستان بە لیستی کراوە و بازنەی بچوک: ئەم خاڵە وادەکات کە هاوڵاتیانی کوردستان لەناوچە جیاوازەکاندا، نوێنەرانی خۆیان بزانن لە شارەوانی و پەرلەماندا. لە حاڵەتی لیستی داخراودا، هاوڵاتیان بۆ کێشەکانی خۆیان، نازانن بۆ وەڵام و چارەسەر رو لە كێ بکەن. ئەمەش وادەکات، کێشەکان کەڵەکەبن بەبێ ئەوەی نوێنەرانی خەڵکی ناوچەیەکی دیاریکراو بەدەم کێشەکانەوە بچن. ئەگەر بێتو هەڵبژاردن بەلیستی کراوە بێت، ئەوا ئەرکی نوێنەرانی هه‌ر ناوچه‌یه‌ک له‌ پەرلەمان و شارەوانیەکان ده‌بێ بەدەم کێشەکانی هاوڵاتیانی ناوچه‌کانیانه‌وه‌ بچن. هاوکات، ئەوانەی خواستیان هەیە خۆیان کاندید بکەن بۆ هەڵبژاردنەکان، بەوریاییەوە مامەڵەدەکەن و هەوڵدەدەن بە خزمەت و بەدواداچون بۆ کێشەکانی هاوڵاتیان، هەوڵی دەرچون بدەن نەوەک بەپاڵپشتی حیزب و پەیوەندییە کەسییەکان. لەم رێگەیەوە، هاوڵاتیانی کوردستان نوێنەری ناوچە جوگرافیەکەی خۆیان دەناسن و نوێنەرەکانیشیان بەرپرسن لەبەردەم خەڵکێکی دیاریکراوی ناوچەیەکی جوگرافی دیاریکراودا.<br />
٤- کارکردن بۆ هەبونی یاسا و پێکهاتەی حکومەتی سێبەر: هەبونی حکومەتی سێبەر کە لەلایەن گەورەترین کوتلەی ئۆپۆزیسیۆنی پەرلەمانییەوە پێکدەهێنرێ، دەبێتە چاودێرێکی رێکخراو و یاسایی بەسەر حکومەت و پەرلەمانەوە، حکومەتی سێبەر بە مانای هەبونی وەزیری سێبەر بۆ هەمو وەزیرێکی حکومەت. بزوتنەوەی گۆڕان کاردەکات بۆ دەرچواندنی ئەم یاسایە.<br />
٥- بچوککردنەوەی حکومەت و فراوانکردنی کەرتی تایبەت و بوارەکانی بەردەم هاوڵاتیان:<br />
بەهۆی نەوتەوە، دەوڵەت و حکومەت و دەزگاکان دەسەڵاتێکی زۆریان هەیە و دەستێوەردانێکی زۆردەکەن لە ژیانی هاوڵاتیاندا. بۆ کەمکردنەوەی ئەم مەترسیانە، گۆڕان هەوڵدەدات بۆ؛<br />
·&nbsp;&nbsp; هەموارکردنی یاسای کەرتی تایبەت فراوانکردنی ئەو کەرتە لەبەرامبەر کەرتی گشتیدا لە بوارەکانی ماف و ئەرک و خانەنشینی کارمه‌نده‌کانی وەکو کەرتی گشتی لێبکرێ.<br />
·&nbsp;&nbsp; هاوڵاتیانی کوردستان بەبێ جیاوازی مافی وەرگرنتی خانەنشینیان هەبێت (بە لەبەر چاوگرتنی ماوەی کارکردن).<br />
·&nbsp;&nbsp; کەمکردنەوەی ناوەندێتی و رۆتین.بەشێوەک حکومەتێکی بچوک، بەڵام چالاک بێت، ئەبێ خۆی یەکێک لە گەمەکەرە سەرەکییەکانی بوژاندنەوەی ئابوری وڵات و پێشخستنی کەرتە ئابورییەکان بێت. دەبێت لەھەمو بوارێکدا سیاسەتێکی لیبراڵ، بەڵام روخسارێکی کۆمەڵایەتی ھەبێت. واتە بەگژ ھەژاری و نەداری و نایەکسانی و ستەمی بازاڕدا بچێتەوە.<br />
٦- کەمکردنەوەی ئیمتیازاتەکانی پلەتایبەتەکانی حکومەت: نادادپەروەری لە موچەی پلەتایبەتەکان و فەرمانبەران بوەتە سەرچاوەیەکی سەرەکی نیگەرانی کۆمەڵایەتی گۆڕان کەمکردنەوەی موچەی پلەتایبەتەکان و زیادکردنی موچه‌ نزمه‌کان‌ و هەموارکردنی یاسای خانەنشینی (تەنها لە حاڵەتی گەیشتن بەتەمەنی خانەنشینی) دەکاتە پرنسیپ و لادان لێیان سەرپێچیکردن بێت. بەخشیشی پلەتایبەتەکان (بە نەسریەشەوە) لەبیست ئەوەندەی کەمترین بەخشیش (موچە)ی کەسێکی ئاسایی تێپەڕ نەکات.لەبری بەخشیشی زۆر، سیستمی رێزلێنان و بەرزڕاگرتنی نیشتمانی بۆ پلەتایبەتەکان بخرێتەکار.<br />
٧- پاراستنی سەربەخۆیی ئەندام پەرلەمانەکان و کارمەندەکانی حکومەت: لە دیدی گۆڕاندا، ئەندام پەرلەمان لەدەرەوە کۆنتڕۆڵ ناکرێت و هاوکات پێویستە پابەندی بەرنامە و بەڵێنەکانی بەرنامەی گۆڕان بێت، کە لەکاتی هەڵبژاردنەکاندا رایگەیاندوە. ئەندام پەرلەمان، نوێنەری خەڵکە و پێویستە بەرژەوەندی گشتی لەبەرچاوبگرێت و نوێنەرایەتی هاوڵاتیان بکات نەک بەتەنها دەنگدەرانی گۆڕان.<br />
٨- گۆڕان و حکومەت: لە حاڵەتی بردنەوەی هەڵبژارندا و پێکهێنانی دەسەڵات بە تەنها یان لەگەڵ لایەنی تردا، گۆڕان بەپێچەوانەی حیزبە کوردیەکانی ترەوە، كار بۆ گۆڕانی سیستم دەكات بەجۆرێك لە دیاریکردنی بەڕێوەبەر و بەڕێوەبەری بەشەکان کار بە سی ڤی و پێشبڕکێی کارمەندانی دەزگاکان دەکات له‌سه‌ر بنه‌مای لێهاتویی و شاره‌زایی. لە دیدی گۆڕاندا پێویستە حکومەتی ئایندەی هەرێمی کوردستان پلانی نوسراو و راگەیاندراوی چەند ساڵەی هەبێت بۆ بواری تەندروستی، پەروەردە، ناوخۆ، ئابوری، پێشمەرگە...هتد. ئەو پلانە لەلایەن پەرلەمانەوە گفتوگۆی لەسەر بکرێت و دەنگی لەسەر بدرێت، وەزارەتە جیاوازەکان بە جێبەجێکردنی پلانەکە پابەند بکرێن.<br />
٩- دامەزراندنی حكومەتێكی كارا، بچوككردنەوە‌ و ئەرشیفكردنی وەزارەت‌ و دامەزراوەكانی لەسەر بنەمای چوستی نەك قەبەیی، دور لە بیرۆكراسی ‌و هەڵاوسانی كارگێڕی. هەنگاونان بەرە‌و خێراكردن، ناناوەندێتی، بەئەلیكترۆنیكردنی پەیوەندییە كارگێڕییەكان، رزگاركردنی هاوڵاتی لە رۆتین و بیروکراسیەتی ناو فەرمانگەکان کە بەشێكی زۆری مەسرەف ‌و ماندوبونی هاتوچۆی نێوان فەرمانگەكان ‌و هاتوچۆی نێوان پایتەخت ‌و مەڵبەندی شار‌ و ناوچە جیاوازەكانە.<br />
١٠- لێپێچینه‌وه‌و پرسیاركاری پەرلەمانی لە هەمو بەرپرسەكان، لە سەرۆكی هەرێم‌ و سەرۆكی حكومەتەوە تا وەزیر ‌و پلەدارەكانی بەرپرسیارێتی، سزادان ‌و سەندنەوەی متمانە لێیان لەكاتی سەرپێچی دەستوری‌ و یاساییدا.<br />
١١- دیاریکردنی رادەی باڵای نەسریە‌ و ژمارەی پاسەوانی بەرپرسەكان بەپێی یاسا، دوای رەچاوکردنی باری ئاسایشی هەرێم، لە سەرۆكی هەرێمەوە بۆ بەرپرسەکانی تر.<br />
١٢- هه‌موارکردنی ئه‌و یاسا و رێنماییانه‌ی که‌ تایبه‌تن به‌ سیستمی موچه‌ و خانه‌نشینی و ئیمتیازاتی به‌رپرس و وه‌زیر و په‌رله‌مانتاران به‌جۆرێک دادی کۆمه‌ڵایه‌تی له‌نێوان خاوه‌ن موچه‌ به‌رز و نزمه‌کاندا له‌به‌رچاو بگیرێت.<br />
١٣- دانانی میکانیزمێک بۆ دەستەبەرکردنی دەسەڵاتی ئەندام پەرلەمان لەسەر ئاستی دامەزراوە حکومییەکاندا: بەمەبەستی پەیوەندیکردن و چارەسەرکردنی کێشەکانی هاوڵاتیانی سنوری بازنەکەی خۆی. وێڕای ئەمەش، هەمو پەرلەمانتارێک ئۆفیسی تایبەتی خۆی هەبێت لەسنوری بازنەکەیدا، چەند رۆژێک لە هەفتەیەکدا کارەکانی لەو ئۆفیسەوە ئەنجامبدات و راستەوخۆ هاوڵاتیان ببینێت.<br />
١٤- دابەشکردن و گەڕاندنەوەی بەشێکی بەرچاوی دەسەڵاتەکان بۆ شارەوانییەکان: دانانی میکانیزمێکی خۆجێی بۆ خۆبەڕێوەبردن بەپێی سروشت و پێکهاتەی ناوچەکان. دانانی سیستمی باج وەک بیمەی کۆمەڵایەتیلەسەر هەمو هاوڵاتیان، لەبەرامبەردا پێدانی خانەنشینی بە هەمو هاوڵاتیان و چالاککردنی سیستمی تەندروستی. وێڕای ئەمانەش، چالاککردنی سیستمی کۆمەکی منداڵان، کەم ئەندامان و بێکاران.<br />
١٥- دەسەڵاتەکانی بەڕێوەبەری قەزا و ناحیەکان بە ئەنجومەنی شارەوانییەکان بدرێت.<br>
&nbsp;<br>
&nbsp;<br>
<h3>ته‌وه‌ری دوەم: كۆمەكی هاوڵاتیان<br /></h3>
هەرچەندە هەرێمی كوردستان دەوڵەمەندە بەسامانی سروشتی و خاوەنی بودجە و داهاتێكی مەزنە، بەڵام بەهۆی ناشەفافی و بەهەدەردان و نادادپەروەری لەدابەشكردنیدا، بەشی زۆری هاوڵاتیانی كوردستان لەو بودجەیە بێ بەشن، بەو شێوەیە نەتوانراوە ژیانێكی خۆشگوزەران و شایستە و دەرفەتی كاری یەكسان بۆ هاوڵاتیانی كوردستان دابین بكات.<br />
بزوتنەوەی گۆڕان كار دەكات بۆ رێگرتن لە بەهەدەردانی داهاتی گشتی و گەندەڵی و دورخستنەوەی دەستی حیزب و كۆمپانیاكانیان لە بودجە، هەوڵدەدات بودجەی هەرێم بەشێوەیەكی دادپەروەرانە دابەش بكرێت و هەمو هاوڵاتییەك پشكی رەوای خۆی بەربكەوێت، ئەویش لەرێگەی:<br />
<h4>یەک: خانەنشینی:<br /></h4>
١- پێدانی خانەنشینی بەهەمو هاوڵاتییەكی كوردستان، بە موچەیەک لەگەڵ گوزەرانی سەردەم شیاو بێت، كاتێك تەمەنی دەگاتە تەمەنی خانەنشینی. کار دەکەین بۆ پێدانی خانەنشینی بە هەمو هاوڵاتییەکی کوردستان لە کەرتی تایبەت بێت یان کەرتی گشتی یان کاری سەربەخۆی کردبێت.<br />
٢- گۆڕانکاری لە موچەی سەرجەم خانەنشینان بکرێت و موچەکەیان لە 500 هەزار دینار کەمتر نەبێت.<br />
٣- دامەزراندنی سندوقێك بەناوی سندوقی خانەنشینی سەر بە وەزارەتی دارایی، كە كەسایەتی مەعنەوی سەربەخۆی هەبێت و لەڕوی داراییەوە سەربەخۆ بێت، هەر هاوڵاتێك كە كار دەكات بەرێژەی لە 7% داهاتی مانگانەی (یان ساڵانەی) بەشدار دەبێت لە سندوقی خانەنشینی. ئەگەر بودجەی سندوقەكە بە بەشداری كۆمەكی دارایی هاوڵاتیان تەواو نەبو، حكومەت بودجە دابین دەكات، بەتایبەتیش لە داهاتی نەوت‌ و سامانە سروشتییەکان.<br />
٤- خانەنشینكراو جگە لە موچەی سەرەكی، ئەگەر هیچ یەكەیەكی نیشتەجێبونی بەناوەوە نەبو ‌و كرێچی بو دەتوانێت 40% كرێی خانوەكەی لە حكومەت وەربگرێت، تاوەكو ئەوكاتەی حكومەت یەكەیەكی نیشتەجێبونی بۆ دابین دەكات. کۆمەکی کرێنشینان بە یاسایەکی تایبەت لەلایەن پەرلەمانەوە رێکدەخرێت.<br />
٥- پارەی تێچونی چارەسەری نەخۆشییە قورس و درێژخایەنەکان لەلایەن حکومەتەوە دەستەبەر بکرێت.<br />
٦- هه‌‌موارکردن و هه‌ڵوه‌شاندنه‌وه‌ی هه‌مو ئه‌و یاساو بڕیاره‌ تایبەتانەی كە بۆ خانەنشینكردنی پله‌ی تایبه‌ت و خانه‌نشینکردنی نایاسایی ده‌رچون بەجۆرێك تەنها یەك یاسای خانەنشینی بەسەر هەمواندا، بێ‌ جیاوازی، جێبەجێ‌ بکرێت.<br />
<h4>دو: پاڵپشتی گرانی ژیان:<br /></h4>
ئەركی حكومەتە بە هەمو رێگا جۆراوجۆرەكان گرانی ژیان لەسەر هاوڵاتیان كەم بكاتەوە بە پاڵپشتی دارایی بۆ دابەزاندنی نرخی خۆراكی سەرەكی و پێداویستی سەرەكی وەك سوتەمەنی و كارەبا، جگە لەمانە پاڵپشتی دارایی نەختینەیی بۆ ئەو هاوڵاتیانەی كە داهاتیان بەشی بەڕێوەبردنی ژیانیان ناكات بەم شێوەیەی خوارەوە:<br />
١- سندوقێك بەناوی پاڵپشتی گرانی ژیان دادەمەزرێت، كە كەسایەتی مەعنەوی سەربەخۆی هەبێت و لەڕوی داراییەوە سەربەخۆ بێت ‌و سەربە وەزارەتی کاروكاروباری كۆمەڵایەتی بێت. دەبێت حكومەت بەپێی پێداویستی سندوقەكە بودجەی پێویستی بۆ دابینبكات.<br />
٢- کۆمەکێکی گونجاو بۆ کەسانی بێکار هەبێت.<br />
٣- هەرخێزانێك كرێنشین بو، حكومەت 30% كرێی خانوەكەی بۆ دابین دەكات، تاوەكو دەبێتە خاوەنی یەكەی نیشتەجێبون.<br />
<h4>سی: كۆمەكی بەخێوكردنی منداڵ:<br /></h4>
منداڵ تەنها موڵكی دایك و باوك نیە، موڵكی كۆمەڵگایە بەگشتی، بۆیە بەخێوكردنی منداڵ و پێگەیاندنی چەند ئەركی دایك و باوكە، ئەوەندەش ئەركی دەوڵەتە هاوكاری دارایی دایكان یان باوکان بكات بۆ باشتر بەخێوكردنی منداڵەكانیان، بەوه‌ی که‌:<br />
١- هەمو منداڵێك مانگانە کۆمەک دەکرێت و ساڵانە بڕی 5 هەزار دینار لە مانگانەکەی زیاد ئەکرێ تا تەمەنی دەبێتە 18 ساڵ.<br />
٢- لەهەر خێزانێكدا تەنیا سێ‌ منداڵ دەتوانێت سودمەند بێت لەم هاوكارییە و لە منداڵی چوارەم بەدواوە ئەركی دایك‌ و باوكە پێداویستییەكانییان دابین بكەن.<br />
٣- دایك پارەی منداڵ وەردەگرێت تا منداڵەكە دەگاتە تەمەنی (18) ساڵ، ئەگەر دایكی نەبو، بەباوك یان بەخێوكەرەكەی دەدرێت.<br />
٤- بۆ ئەم مەبەستە، سندوقێك بەناوی پاڵپشتی منداڵ دادەمەزرێت، كە كەسایەتی مەعنەوی سەربەخۆی هەبێت و لە روی داراییەوە سەربەخۆ بێت ‌و سەربە وەزارەتی كارو كاروباری كۆمەڵایەتی بێت. دەبێت حكومەت بەپێی پێداویستی سندوقەكە بودجەی پێویستی بۆ دابینبكات.<br />
<h4>چوار: كۆمەكی کابانی ماڵ:<br /></h4>
١- ئەم پرۆژەیە هاوكاری ئەو خانمانە دەكات، كە چونەتە ژیانی هاوسەرگیرییەوە لەپێناو دابینكردنی ژیانێكی باشتر و داراییەكی سەربەخۆ بۆیان.<br />
٢- تەنیا ئەو خانمانە لەم پرۆژە سودمەند دەبن كە بێكارن.<br />
٣- دامەزراندنی سندوقێك بەناوی سندوقی کابانی ماڵ، كە كەسایەتییەكی مەعنەوی سەربەخۆی دەبێت و خاوەن سەربەخۆیی داراییە و سەر بە وەزارەتی کار و كاروباری كۆمەڵایەتییە. دەبێت حكومەت بەپێی پێویستی سندوقەكە بودجەی پێویست بۆ ئەو سندوقە دابین بكات.<br />
٤- ئەگەر کابانێك خۆی ئەركی بەڕێوەبردنی ماڵی لەئەستۆدا بو و بێكاریش بو، ئەوا مانگانە بەبڕە پارەیەك كۆمەك دەكرێت، تا دەچێتە سەر كار یان دەگاتە تەمەنی خانەنشینی.<br />
٥- بەپێی گۆڕانكاری لە نرخی كاڵا و پێداویستییەكانی بەڕێوەبردنی ژیان گۆڕانكاری لە بڕی كۆمەكەکەدا دەكرێت.<br>
&nbsp;<br>
<h3>تەوەرەی سێیەم: سیاسەتی ئابوری و بنیاتنانی ژێرخان<br /></h3>
<h4>یەک: رۆشنکردنەوەی سیاسه‌تی دارایی و به‌ره‌نگاربونه‌وه‌ی گه‌نده‌ڵی<br /></h4>
بودجەی هەرێمی کوردستان، که‌ له‌به‌رکه‌وتی بودجەی فیدراڵ و داهاتی ناوخۆی هه‌رێم پێکدێت، موڵكی هەمو هاوڵاتیانی هەرێمی كوردستانە بێ‌ جیاوازی. هەر هاوڵاتییەك، لە دەسەڵاتدا بێت یان لەدەرەوی دەسەڵات، حیزبی بێت یان سەربەخۆ، نیشته‌جێی هه‌ر شوێنێک بێ، مافی خۆیەتی لە بودجە ‌و وردەكاریەكانی بپرسێتەوە، ده‌ستی بگا به‌ سه‌رچاوه‌کانی زانیاری میدیایی و زانیاری فه‌رمی سه‌باره‌ت به‌شێوازی بەکارهێنانی ماڵ و موڵکی گشتی لەلایەن دەسەڵاتدارانەوە، دەتوانێت لە رێگەی نوێنەرەكانیەوە لە پەرلەمان، ئاگاداری وردەكارییەكانی سیاسەتی ئابوری بێت ‌و دڵنیا بێت، كە بەركەوتی خۆی‌ و خێزان ‌و منداڵەكانی لە ماڵ و موڵک و سامانی نیشتیمانی پارێزراوە.<br />
بۆ رێگرتن لە گەندەڵی و رونی دارایی، دەبێ كەرتی بانكی و پەیڕەوكردنی سیستەمی بانكی مۆدێرن بکرێت بە یەكێك لە میكانیزمە گرنگەكانی دابینكردنی شەفافیەتی دارایی و جەنگ له‌ دژی گەندەڵی.<br />
له‌م پێناوه‌دا بزوتنه‌وه‌ی گۆڕان کار دەکات بۆ:<br />
١- رۆشنکردنه‌وه‌ی بودجه‌ و دابینکردنی سه‌رچاوه‌کانی زانیاری پێویست له‌باره‌ی ورده‌کارییه‌کانی به‌پێی سێکته‌ر و وه‌زاره‌ته‌ جیاوازه‌کان.<br />
٢- سپاردنی پرسی په‌سه‌ندکردنی بودجه‌ به‌ په‌رله‌مان پاش پێشنیازکردنی له‌لایه‌ن ئه‌نجومه‌نی وه‌زیرانه‌وه‌، پابه‌ندکردنی ئه‌نجومه‌نی وه‌زیران به‌ به‌خشینی زانیاری پێویست به‌ په‌رله‌مانتاران، به‌رپرسیارکردنی ئه‌نجومه‌نی وه‌زیران لە جێبه‌جێکردنی هه‌مو ورده‌کارییه‌کانی بودجه‌وه‌.<br />
٣- کاراکردنی رۆڵی په‌رله‌مان له‌ به‌دواداچون و لێپێچینه‌وه‌ و سه‌ندنه‌وه‌ی متمانه‌ له‌ وه‌زیرو به‌رپرس و لایه‌نه‌ په‌یوه‌ندیداره‌کان له‌ کاتی رودانی هه‌ر لادانێکی دارایی.<br />
٤- کاراکردنی رۆڵی دادگاکان و ده‌سته‌و‌ ده‌زگاکانی نه‌زاهه‌ و چاودێری دارایی له‌ به‌دواداچون و لێپێچینه‌وه‌ و سزادانی به‌رپرسه‌ حکومی و حیزبییه‌کان و کۆمپانیا و لایه‌نه‌ په‌یوه‌ندیداره‌کان له‌ کاتی رودانی هه‌ر لادانێکی داراییدا.<br />
٥- پەیڕه‌وکردنی رۆشنی (شەفافیەت) ده‌رباره‌ی گفتوگۆی سیاسی، دارایی، بازرگانی و سەربازیی لەنێوان هەرێم&nbsp; ‌و حكومەتی فیدراڵ، لەنێوان هەرێم ‌و لایەن ‌و كۆمپانیاكانی ناوخۆ ‌و دەرەوەدا.<br />
٦- بایەخدانی زیاتر بە كەرتی تایبەت و ئازادكردنی بازاڕ و چاودێریكردنی نرخ و كوالێتی شتومەك لە بازاڕدا.<br />
٧- پەیڕه‌وکردنی رۆشنی لەسەر پرۆژەكانی ئاوەدانی ‌و خزمەتگوزاری، هۆكانی دواكەوتن‌ و خراپ جێبەجێكردنیان، لێپێچینه‌وه‌ی یاسایی لە کەس و لایەنە پەیوەندیدارە که‌مته‌رخه‌مه‌کان.<br />
٨- پەیڕه‌وکردنی رۆشنی سه‌باره‌ت به‌ تەندەر‌ و گرێبەستی نێوان حكومەت ‌و دەوڵەتان‌ و كۆمپانیاكان.<br />
٩- لێپێچینه‌وه‌ لە سەرپێچی دارایی‌ و كارگێڕیی‌ و ناردنە دەرەوەی پارە‌ و سامانی هەرێم بەشێوازی نایاسایی.<br />
١٠- ئازادكردنی كەرتی تایبەت بەپێی یاسا، رێگری لەهەر پاوانكارییەكی بازاڕ ‌و پرۆژەكان لەلایەن كەس ‌و لایەنە دەسەڵاتدارەكانەوە.<br />
١١- پەیڕه‌وکردنی ئه‌و پرنسیپه‌ی که‌ حکومەت ‌و دەسەڵاتی سیاسی لە بازاڕدا لایەن ‌و شەریك نین. حكومەت بۆی هەیە بۆ پاراستنی كوالێتی کەلوپەل‌ و شمەك ‌و ئاسایشی ئابوری و راگرتنی هاوسەنگی ‌و رێگری لە پاوانكاری چاودێری بازاڕ بكات.<br />
١٢- به‌دواداچون ‌و سزادانی ئەو كەس ‌و لایەنانەی هەوڵی سپیكردنەوەی پارە دەدەن، دەركردن ‌و كاراكردنی یاسای پێویست بۆ ئەو مەبەستە.<br />
١٣- پەیڕه‌وکردنی دادپه‌روه‌ری له‌ سیستمی باجدا، به‌جۆرێک سه‌پاندنی باج بۆ قەبەكردنی دارایی حكومەت و حیزبه‌ ده‌سه‌ڵاتداره‌کان به‌کارنه‌هێنرێت، بەڵكو بۆ پێشکەشکردنی خزمەتگوزاری‌ و راگرتنی دادی كۆمەڵایەتی، ژینگە پارێزی ‌و بەرژەوەندی گشتی هاوڵاتیان بێت بە دەوڵەمەند ‌و هەژارەوە.<br />
١٤- دامەزراندنی دەزگایەكی ئامار‌ و لێكۆڵینەوەی زانستی‌ و پیشەیی بۆ چاودێریكردن، پێوانەكردنی دیاردەكان ‌و پێشبینی پێشوەختی تەنگژە ئابورییەكان، سەبارەت بە رادەی هەناردە‌ و هاوردە، هەڵاوسان‌ و بێكاری، رادەی گەشە‌ و پاشەكشە، وەك ئامرازێك بۆ داڕشتنی سیاسەتی ئابوری بەگوێرەی داتا‌و پلان‌ و پێشبینیەكان.<br />
<h4>دو: سامانی سروشتی و دانانی سندوقی نه‌وه‌کان:<br /></h4>
بزوتنه‌وه‌ی گۆڕان له‌ماوه‌ی چه‌ند ساڵی رابردودا، به‌ چاودێریکردنی سیاسه‌تی نه‌وت و گاز و شێوازی ده‌رهێنان و به‌کارهێنانی سامانی سروشتی له‌لایه‌ن ده‌سه‌ڵاتی سیاسی هه‌رێمه‌وه‌، ئه‌و بڕوایه‌ی لا دروست بوه‌ که‌ ئه‌و سیاسه‌ته‌، له‌ده‌رەوه‌ی چاودێری په‌رله‌مان و رای گشتی، به‌ ئاقارێکی مه‌ترسیداردا ده‌جوڵێت و پلانێکی نیشتیمانی رۆشن بۆ به‌کارهێنانی سامانی سروشتی هه‌رێم له‌ به‌رژه‌وه‌ندی گه‌لی کوردستان له‌ئارادا نیه.<br />
له‌ کاتێکدا بزوتنه‌وه‌ی گۆڕان سه‌رمایه‌گوزاری کۆمپانیا بیانییه‌کان له‌ بواری سامانی سروشتی هه‌رێمدا به‌پێویست ده‌زانێت، به‌ڵام له‌ هه‌مانکاتدا بڕوای وایه‌ نابێ گرێبه‌سته‌ نه‌وتیه‌کان له‌گه‌ڵ کۆمپانیا بیانییه‌کاندا ته‌نها بۆ شه‌ڕی سیاسی له‌گه‌ڵ به‌غدا به‌کاربهێنرێت، نابێ له‌ گرێبه‌سته‌کاندا به‌رژه‌وەندی گه‌لی کوردستان و نه‌وه‌کانی داهاتو له‌به‌رچاو نه‌گیرێ. پێویسته‌ گرێبه‌سته‌کان، به‌ر له‌ ئیمزاکردنیان له‌لایه‌ن حکومه‌ته‌وه‌، به‌ که‌ناڵی لیژنه‌کانی په‌رله‌مان و‌ که‌ناڵی راوێژکاری ده‌ستوری و ته‌کنیکی پێویستدا تێبپه‌ڕن و پێشنیاز و راسپاردەی پێویست بەمەبەستی هەمواکردن‌ و چاکترکردنی گرێبەستەکان پێشکەش بە حکومەت بکەن.<br />
له‌ روانگه‌ی په‌یبردنه‌وه‌ به‌ مه‌ترسییه‌کی له‌و جۆره‌ بزوتنه‌وه‌ی گۆڕان کۆشش و هه‌وڵه‌کانی ده‌خاتەگه‌ڕ لەپێناو:<br />
١- مامه‌ڵه‌کردن له‌گه‌ڵ سامانی سروشتی سەر زەوی و ژێر زەوی، وه‌ک موڵكی هەمو هاوڵاتیانی كوردستان بێ‌ جیاوازی.<br />
٢- دانانی نەخشەیەكی گشتی بۆ گەڕان، پشكنین، دەرهێنان ‌و شێوازی دەستپێوەگرتنی سامانی سروشتی بەجۆرێك لە خزمەت هەرێمی كوردستان‌ و نەوەكانی داهاتودا بێت.<br />
٣- کاراکردنی رۆڵی چاودێری په‌رله‌مان له‌ سیاسه‌تی نه‌وت و گاز و سامانی سروشتی، له‌ چاودێر‌یکردنی ناوه‌رۆکی گرێبه‌سته‌ نه‌وتیه‌کان به‌ر له‌ ئیمزاکردنیان له‌لایه‌ن حکومه‌ته‌وه‌.<br />
٤- هه‌موارکردنی هه‌ر یاسایه‌ک که‌ رێگری بکات له‌ ده‌سه‌ڵاتی ره‌قابی په‌رله‌مان له‌بواری سامانی سروشتیدا.<br />
٥- دانانی سندوقێک به‌ناوی "سندوقی نه‌وه‌کان" و رێژه‌یه‌کی باش له‌ داهاتی سامانی سروشتی بخرێته‌ ئه‌و سندوقه‌وە (دەشێ ئەم سامانە بخرێتە پرۆژەی وەبەرهێنانەوە)، به‌مه‌به‌ستی پاشه‌که‌وتکردنی بڕێک له‌ داهاتی نه‌وت و گاز و سامانی سروشتی بۆ نه‌وه‌کانی داهاتو، یان بەکارهێنانی لەکاتی قەیرانی ئابوری و گەمارۆدا.<br />
٦- ته‌رخانكردنی بڕێکی تایبەت لە داهاتی سامانی سروشتی (نەوت، گاز، كانزا ‌و كانی ئاسن.‌.. هتد) بۆ ئەو ناوچانەی كە خاوەن ئەو سامانەن، تا پرۆژەی بوژاندنەوە‌ و ئاوەدانی زیاتریان تیادا ئەنجام بدرێت ‌و لەئاست زیانی ژینگەییش قەرەبو بكرێنەوە.<br />
٧- دانانی نه‌خشه‌یه‌کی گشتی بۆ پاراستن و به‌کارهێنانی کانزاکان ‌و سامانی سروشتی جگه‌ له‌ نه‌وت و گاز.<br />
٨- دانانی نەخشەیەكی گشتی بۆ پاراستنی ئاوی سەر زەوی‌ و ژێر زەوی، دروستكردنی بەنداو كەناڵی تایبەت بە قازانجی پرۆژەكانی ئاو‌ ئاودێری‌ و باخداری ‌و ژینگە و كەرتی كشتوكاڵی.<br />
<h4>سێ: پرسی ئاو و کشتوکاڵ<br /></h4>
١- پاراستنی ئاو و ژینگەی ئاوی و دانانی ستراتیژیەتێك بۆ ئیدارەكردنی ئاو لە هەرێم.<br />
٢- پاراستنی ئاوی ژێر زەوی، بە سنورداركردنی هۆیەكانی پیسكردن لە سەر گەنجینەكانی ئاوی ژێر زەوی كە بە گرنگترین سامانی سروشتی دادەنرێت لە ئێستا و داهاتودا، بۆ نمونە (دروستكردنی پاڵاوگەی نەوت لەسەر ئەو گەنجینانە و كارگەی جۆراوجۆر كە پاشەڕۆی ژەهراویان هەیە و راستەوخۆ دەچنە ناو ئەو گەنجینانەوە).<br />
٣- ئاوەڕۆی جیا دابنرێت بۆ بەنزینخانەكان.<br />
٤- دروستكردنی بەنداو بۆ گلدانەوەی ئاوی باران بۆ یارمەتیدانی ئاوی ژێر زەوی (Recharge).<br />
٥- چارەسەركردنی كێشەی دابەزینی ئاوی ژێر زەوی، دروستكردنی بەنداوی بچوك ‌و هەڵكەندنی بیری گەڕانەوەی ئاو (Injections Wells ) بۆ گەنجینەكان لە وەرزی باراندا.<br />
٦- دروستكردنی فلتەری سروشتی بۆ ئەو روبار و جۆگا گەورانەی، كە دەڕژێنە ناو دەریاچەكانەوە بۆ كەمكردنەوەی گواستنەوەی ماددەی ژەهراوی بۆ ئەو دەریاچانە.<br />
٧- دانانی باج لەسەر كۆمپانیاكانی گواستنەوەی سوتەمەنی، بەكارهێنانی داهاتەكەی بۆ چاككردن و پاككردنەوەی سەرچاوە ئاوییەكان.<br />
٨- گرنگی زۆر زیاتر بە كەرتی كشتوكاڵ بدرێت و بڕی بەرهەمهێنانی خۆراك لە كوردستاندا زیادبکرێت، لەبڕی بەکاربردن، ئەویش بە پاڵپشتیكردنی جوتیاران بەشێوەیەكی تەندروست و دادپەروەرانە و جێبەجێكردنی پرۆژەی ئاودێری گەورە و بەرفراوان، كە خزمەت بەم بوارە بگەیەنێت.<br />
<h4>چوار: بنیاتنانی ژێرخانی هه‌رێم و ئه‌نجامدانی پرۆژەی ستراتیجی:<br /></h4>
١- دانانی پلانێكی ستراتیجی بۆ پەرەپێدانی ئاسۆیی له‌ بواره‌کانی رێگە‌وبان، ئاوه‌دانکردنه‌وه‌، نیشته‌جێبون، كارەبا، ئاو ‌و ئاوەڕۆ، پۆستە ‌و گەیاندن، كشتوکاڵ و پیشه‌سازی.<br />
٢- دانانی پلانێكی فرەلایەن بۆ بەرزكردنەوەی ئاستی بژێوی تاكە كەس ‌و دەرامەتی نەتەوەیی لە هەرێمی كوردستاندا.<br />
٣- ئه‌نجامدانی زنجیره‌یه‌ک پرۆژەی ستراتیجی لە بوارەكانی رێگاوبان، هێڵی شەمەندەفەر، كارەبا، نەوت ‌و گاز، ئاو و ئاوەڕۆ، بەندا‌و، ئاودێری، كارگەی بەرهەمهێنی كشتوكاڵی ‌و پیشەسازی ‌و گەشەدان بە كەرتی گەشتوگوزار‌ و هەمو بوارەكانی ژێرخانی دەوڵەتێكی شارستانی هاوچەرخ. چارەسەركردنی كێشەی خزمەتگوزاری ‌و پێداویستییه‌ بنەڕەتییەکانی هاوڵاتیان، وەك ئاوی خواردنەوە‌و دابینكردنی كارەبا بۆ هەمو شار ‌و شارۆچكە ‌و گوندەكان، بەگوێرەی سەقفێكی زەمەنی دیاریکراو.<br />
٤- پرۆژەی ستراتیجی لە بواری بنیاتنانی كامپی گەورەی یەكەكانی نیشتەجێبون لە هەمو شار و شارۆچكەكاندا، بە هەمو پێداویستی ‌و خزمەتگوزارییە شارستانیەكانەوە بۆ هاوڵاتیانی کرێنشین، بە كرێی گونجاو یان قەرزی درێژخایەن، بەگوێرەی پلەبەندییەكی دادپەروەرانە دور لە ئیعتباری سیاسی ‌و مەحسوبیەت، بە رەچاوكردنی ئاستی موچە و دەرامەتی خێزان.<br />
٥- دانانی نەخشەیەكی گشتی بۆ بەشارستانیكردنی هەمو قەزا‌و ناحیەكان، قەڵاچۆكردنی بێدادی لە ئاوەدانكردنەوەی هەندێكیان‌ و پشتگوێخستنی هەندێكی تریان.<br />
٦- دانانی پلانێکی نیشتیمانی بۆ دامەزراندنی گوندی هاوچەرخ، وەك ناوەندی چەند گوندێكی لێك نزیك، بە هەمو پێداویستی ‌و ئامرازەكانی ژیانی هاوچەرخەوە.<br />
٧- به‌ستنەوەی ناوچە دورەدەستەكان بە مەڵبەندی شارەكانەوە، لە رێی تۆڕی رێگا‌وبان‌ و پۆستە ‌و گەیاندنی هاوچەرخەوە.<br />
٨- پێڕه‌وکردنی پلەبەندی ‌و دانانی ئەولەویەت (پێشەمی) لە ئاوەدانكردنەوەی شار و شارۆچكە‌ و ناوچە كەنارییەكاندا، ئەوانەی كە خاپور ‌و ژەهرباران كراون، یان روبه‌ڕوی شاڵاوه‌کانی ئه‌نفال بونه‌ته‌وه‌، بخرێنە لیستی پێشەوەی ئاوەدانی ‌و بودجەی تایبەتیان بۆ تەرخان بكرێت.<br />
٩- بایەخدانی تایبەت لەڕوی پرۆژەکانی ژێرخان و ئاوەدانکردنەوە بەو ناوچانەی کە خاوەن سامانی سروشتین.<br />
١٠- پەیڕه‌وکردنی پلەبەندی ‌و دانانی ئەولەویەت (پێشەمی) لە چارەسەركردنی كێشەی ئۆردوگاكاندا. ئەوانەی باری ژیان تیایاندا سەختترە، قوربانیانی ئەنفال زیاترە، بخرێنە لیستی پێشەوەی ئاوەدانی‌ و بودجەی تایبەتیان بۆ تەرخان بكرێت.<br>
&nbsp;<br>
<h3>ته‌وه‌ری چوارەم: ئامانجی په‌روه‌رده‌یی، ته‌ندروستی، ژینگه‌یی و رۆشنبیری<br /></h3>
<h4>یەک: چاکسازی ریشەیی له‌ سیستمی په‌روه‌رده ‌و خوێندنی باڵادا:<br /></h4>
که‌رتی خوێندن و خوێندنی باڵا له‌ هه‌رێمی کوردستاندا وه‌ک هه‌مو که‌رته‌کانی تر له‌ قه‌یراندایه‌. به‌ڵام ئه‌م قه‌یرانه‌ مه‌ترسی زیاتری بۆ سه‌ر گه‌شه‌ی سامانی مرۆیی و په‌یکه‌ره‌ی کۆمه‌ڵایه‌تی هه‌رێم هه‌یه‌. له‌ هه‌رێمی کوردستاندا سیستمێکی گونجاو بۆ په‌روه‌رده‌ و خوێندن له‌ئارادا نیه‌، چه‌ند ساڵ جارێک به‌پێی مه‌زاجی کابینه‌ وه‌زارییه‌کان و وه‌زیر و مه‌کته‌ب سیاسی حیزبه‌کان گۆڕانکاری روکه‌ش له‌ سیستمی په‌روه‌ده ‌و خوێندنی باڵادا کراوه‌. ئه‌و گۆڕانکاریانه‌ سودێکی ئەوتۆیان به‌ پرۆسەی په‌روه‌ر‌ده ‌و خوێندن نه‌گه‌یاندوه، به‌ڵکو زۆرجار پشێوی و ناجێگیری د‌روستکردوه‌. تا ئێستا پرۆگرامی خوێندن و میتۆدی وانه‌ وتنه‌وه‌ له‌ قوتابخانه ‌و زانکۆکانی هه‌رێمدا له‌ ئاستێکی نزم و دواکه‌وتودایه.<br />
<strong>بۆ چاکسازی ریشەیی ئەم قه‌یرانه‌، بزوتنه‌وه‌ی گۆڕان کار ده‌کات بۆ:<br /></strong>
١- بودجەی خوێندنی باڵا دو بەرابەر بكرێت.<br />
٢- دانانی پلانی ستراتیژی بۆ دروستكردنی خوێندنگای هاوچەرخ بۆ چارەسەرکردنی کێشەی چەند دەوامی لە خوێندنگاکاندا.<br />
٣- دابینكردنی پێداویستی بنەڕەتی بۆ مامۆستایان‌ و قوتابیان، لە هەمو شار ‌و شارۆچكە‌ و گوند‌ و ناوچەكانی كوردستان بێ‌ جیاوازی.<br />
٤- بایه‌خدان به‌ په‌یمانگا و ئاماده‌ییه‌ پیشه‌ییه‌کان ‌و کردنه‌وه‌ی ده‌وره‌ی تایبه‌ت، به‌ پێی ستانده‌رده‌ جیهانییه‌کان، بۆ ئاماده‌کردنی کادیری کرده‌یی ‌و شاره‌زا له‌ بواری کارکردن له‌ که‌رتی کاره‌با، بیناسازی، بۆری‌ و ئاو ئاوه‌رۆ و ته‌ندروستی‌ و سه‌لامه‌تی له‌ ژینگه‌ی کاردا.<br />
٥- نه‌هێشتنی جیاکاری لەنێوان ئاستی خزمەتگوزاری ‌و خوێندن، لەنێوان قوتابخانەكانی گوند ‌و شاردا، لەنێوان ئاستی قوتابخانە نمونەییەكان‌ و قوتابخانە ئاساییەكاندا.<br />
٦- رێگەگرتن لە هەر جیاكاریەك كە لەسەر بنەمای رەگەز، رەنگ‌ و جەستە، پێشینەی سیاسی‌ و كۆمەڵایەتی باوك‌ و خێزان، دەوڵەمەندی ‌و هەژاری، دەرهەق بە قوتابیان بكرێت.<br />
٧- ئامادەكردنی قوتابی بەوەی تەنها بونەوەرێكی وەرگر‌ و ناچالاک نەبێـت، بەڵكو تاكێكی بیركەرەوەش بێت، پرسیار‌و قسەی هەبێت سەبارەت بە بواری گشتی، لە سیستمی خێزان‌ و قوتابخانەوە تا سیستمی سیاسی‌ و فەرمانڕەوایی.<br />
٨- گرنگیدان بە كتێبخانە، فێركاری ئەلیكترۆنی، تاقیگە، شوێنی ئەزمونكردن‌ و بەرفراوانكردنی بیر ‌و هۆشی نەوەی نوێ‌.<br />
٩- گرنگیدان بە وەرزش و هونەری شێوەكاری، مۆزیك ‌و شانۆ وەک وانەی بنەڕەتی لە سیستمی فێرکاریدا.<br />
١٠- دانانی پلانی هاوبه‌ش له‌نێوان وه‌زاره‌ته‌کانی په‌روه‌رده‌، خوێندنی باڵا، پلاندان و وه‌زاره‌ته‌ په‌یوه‌ندیداره‌کانی تری هه‌رێم و نێوەندەكانی توێژینەوەی زانستی بۆ گەشەدان بە سامانی مرۆیی لە ئێستا‌ و ئایندەدا.<br />
١١- کردنەوەی زانكۆ‌ و بەشە زانستییەكان، وەرگرتنی خوێندكاران بەگوێرەی زەمینە‌ و پلانی پێشوەخت.<br />
١٢- پێگه‌یاندنی نه‌وه‌ی نوێ به‌ شێوازێکی هاوچه‌رخ، چەكدار بە زانیاری ئەلیكترۆنی ‌و تەكنەلۆجیای سەردەم، لەپێناو بەشداری پێكردنیان لە دروستكردنی حكومەتێكی ئەلیكترۆنی پێشكەوتودا.<br />
١٣- پێداچونەوە بە پرۆگرامی بەشە زانستییەكان لە زانكۆ ‌و پەیمانگاكاندا، پێداچونەوە بە رێژەی وەرگرتن‌ و ئەولەویەتی (پێشەمی) هەندێك بەش ‌و كۆلێژ، بەجۆرێك بەشی زۆری كادیرانی نەوەی نوێ‌ بەگوێرەی پێداویستیە حكومی ‌و نیشتیمانییەكان‌ و پلانی پێشوەخت ئامادە بكرێن.<br />
١٤- هاندانی لێكۆڵینەوەی زانستی لە زانكۆ ‌و مەڵبەندەكانی توێژینەوەدا، بەجۆرێك بچێتە خزمەتی پلانی ستراتیژی هەرێم و خزمەتی لایەنی رۆشنبیری ‌و زانستی‌ و تەكنیكی هاوڵاتیان.<br />
١٥- پیاده‌کردنی دادپەروەری لە خوێندندا، دور لە ناهەقی و ئیعتباری حیزبی‌ و سیاسی ‌و ناوچەیی، دادپەروەری لە دامەزراندنی مامۆستا، بەڕێوەبەر، سەرۆك بەش، راگر، سەرۆك زانكۆ ‌و پەیمانگاكان لەسەر بنەمای لێهاتویی زانستی‌ و كارگێری.<br />
١٦- خوێندن‌ و سیستمی فێرکاری نابێ وابەستەی هیچ دین‌ و مەزهەب ‌و ئایدیۆلۆژیایەکی تایبەت بێت.<br>
&nbsp;<br />
<h4>دو: چاکسازی له‌ سیستمی ته‌ندروستی و ژینگە پارێزیدا؛<br></h4>
<strong>بواری تەندروستی:<br /></strong>
قەیرانی که‌رتی ته‌ندروستی له‌ هه‌رێمی کوردستاندا په‌یوه‌ندی به‌ بێبه‌رنامه‌یی حکومه‌ت و ده‌زگا په‌یوه‌ندیداره‌کانه‌وه‌ هه‌یه‌، سه‌رباری نه‌بونی داتای زانستی ورد سه‌باره‌ت به‌ تێکڕای ته‌مه‌ن له‌ هه‌رێمی کوردستاندا، به‌ڵام لاوازیی نه‌خۆشخانه ‌و کلینیکه‌ گشتی و تایبەتەکان، نه‌بونی رۆشنبیری ته‌ندروستی لای هاوڵاتیان، خراپی کوالێتی ده‌رمان و ئامێری پزیشکی و نه‌بونی کوالێتی کۆنترۆڵ به‌سه‌ر بازرگانی ده‌رمانه‌وه‌، له‌پاڵ مامه‌ڵه‌ی خراپی کەرتی تەندروستی و دەسەڵاتداران له‌گه‌ڵ پزیشک و کارمه‌ندانی ته‌ندروستی و لاوازی رۆڵی په‌رله‌مان له‌ چاودێریکردنی وه‌زاره‌تی ته‌ندروستی و که‌رتی تایبه‌تی ته‌ندروستی‌ وای کردوه‌ خزمه‌تگوزاری ته‌ندروستی پێویست بۆ هاوڵاتیان دابین نه‌کرێ‌ و تێکڕای ته‌مه‌نی هاوڵاتیان له‌ ئاستێکی نزمدا بێت.<br />
رون نییە که‌رتی تەندروستی لە كوردستاندا بەگوێرەی چ سیستمێکی ته‌ندروستی کارده‌کات و چ مامه‌ڵه‌یه‌ک له‌گه‌ڵ که‌رتی تایبه‌تدا ده‌کات. هه‌رچه‌نده‌ حكومەت بودجەی بۆ كەرتی گشتی تەندروستی دابین كردوە،بەڵام بەشێكی زۆری هاوڵاتیان ناچارن لەكاتی نەخۆشی‌، بەپارەی خۆیان لە كلینیكی تایبەت‌ یان لە دەرەوەی وڵات چارەسەر وەرگرن.<br />
<strong>بزوتنه‌وه‌ی گۆڕان کار ده‌کات بۆ:<br /></strong>
١- بنیاتنانی ژێرخانێکی هاوچه‌رخ بۆ که‌رتی تەندروستی بەگوێرەی ستانداردە جیهانییەكان، بەسود وەرگرتن لە ئەزمونی وڵاتە پێشكەوتوەكان‌.<br />
٢- چاکسازی لە سیستمی تەندروستیدا بەشێوەیەک بێت کە بوجەی کەرتی تەندروستی زیاد بکرێت بۆ ئاستێک هەمو جۆرە خزمەتگوزارییەک لە کەرتی گشتیدا دابین بکرێت، بۆئەوەی نەخۆش (بەتایبەتیش ئەوانەی ئاستی بژێوییان نزمە) پەنا نەبەنەبەر کەرتی تایبەت و چارەسەر لە دەرەوەی هەرێم.<br />
٣- بایەخدان بە نەخۆشخانەكانی فریاكەوتن، وەك بەشێك لە كەرتی تەندروستی گشتی، كە دەبێت بێبەرامبەر بەهانای هاوڵاتیانەوە بچن.<br />
٤- دامەزراندنی سیستمێکی فریاکەوتنی هاوچەرخ کە تیایدا شارە گەورەكان و ناوچە جیاجیاكان بەسەر چەند كەرتێكدا دابەش بکرێن و هەر كەرتە ‌و نەخۆشخانەی فریاكەوتنی تایبەت‌ و ژمارەیەكی گونجاو ئۆتۆمبێلی فریاکەوتنی خێرا (ئەمبولانس)ی هەبێت.<br />
٥- بایەخدان بە پزیشك‌ و كارمەندانی تەندروستی، بەرزكردنەوەی ئاستی زانستی ‌و پیشەییان، كردنەوەی خولی تایبەت بۆیان لە ناوخۆ‌ و دەرەوەی وڵات بەشێوەیەكی دادپەروەرانە.<br />
٦- پەیڕەوكردنی فێركاری پزیشكی بەردەوام CME بۆ گشت پزیشكان‌ و كارمەندانی تەندروستی بەگوێرەی پێوەرە جیهانییەكان.<br />
٧- به‌ره‌نگاربونه‌وه‌ی پاوانكاری كەرتی تەندروستی گشتی و تایبەت و هاندانی نەوەی نوێی پزیشك ‌و كارمەندانی تەندروستی تا بەشداری لە بنیاتنان ‌و خزمەتگوزاری كەرتی تەندروستیدا بكەن.<br />
٨- دانانی پلانی زانستی بۆ كردنەوەی سەنتەری پزیشكی لە پسپۆڕییە تایبەتەکاندا لە شارە گەورەكان‌ و لقی هاریكار لە شارۆچكە ‌و ناوچە كەناریەكاندا. گەشەدان بە خزمەتگوزاری تەندروستی لە شارۆچكە ‌و ناوچە دورەدەستەكاندا، ئەویش بەناردنی کارمەند و پزیشک بۆ ئەو شوێنە دورەدەستانە بە موچە و ئیمتیازاتی زیاتر، بە بەراورد لەگەڵ شوێنەکانی تردا.<br />
٩- هاندانی كەرتی تایبەتی خزمەتگوزاریی تەندروستی لەلایەن حكومەتەوە، دانانی دەستەیەكی پسپۆڕ بۆ سەرپەرشتی‌ و چاودێریكردنی نەخۆشخانە ئەهلییەكان‌ و بەخشینی پلەبەندی پێیان بەگوێرەی ستاندارد ‌و پێوەرە جیهانییەكان. ئەو نەخۆشخانانەی، كە بۆ ماوەیەكی درێژ لە پلەیەكی لاوازدا دەمێننەوە دابخرێن.<br />
١٠- گرنگیدان بە پزیشكی كۆمەڵگا، چاودێریكردنی جۆری دەرمان، رۆشنبیری تەندروستی ‌و پرنسیپی خۆپاراستنی پێشوەخت لەسەر ئاستی تاكە كەس‌ و كۆمەڵگە.<br />
١١- بڵاوكردنەوەی فەرهەنگی ژینگەپارێزی، پاراستن و دەستپێوەگرتنی ئاو، بەرخۆریی‌ و پیس مەسرەفی، پەنگخواردنەوەی گەرما وەك كێشەیەكی جیهانی.<br />
١٢- چاککردنی سیستمی كۆكردنەوە‌ و فڕێدانی پاشه‌ڕۆ ‌و خاشاك بەشێوەیەك کە مەترسی بۆ سەر سروشت‌ و تەندروستی گشتی ‌و نەوەكانی داهاتو دروست نەكات.<br />
١٣- دانانی باج لەسەر ئەو تاک و گروپ و كارگانەی ژینگە ئالودە دەكەن. قەرەبوكردنەوەی دارایی‌ و تەندروستی ئەو ناوچانەی كە نزیك كارگە مەترسیدارەكانن.<br />
١٤- پاراستنی دارستان‌ و روەكی سروشتی، ئاژەڵ ‌و باڵندەی كێوی.<br />
١٥- سازدانی هەڵمەتی بەدارستان كردنی ناوچە شاخاوییەكان، دانانی پلانێكی نیشتیمانی بەپێی كاتێكی دیاریكراو بۆ پاككردنەوەی كێڵگە و رەز و شاخەكان لە مین و پاشماوەی بۆمبە ژەهراوییەكان.<br />
١٦- سازدانی هەڵمەتی دارچاندن. دانانی پلانێکی ستراتیژی بۆ سەوزکردنی ژینگەی کوردستان، تەرخانکردنی بودجەیەکی تایبەت بۆ گەشەسەندنی دارستانەکان و سودوەرگرتن لە ئاوی روبار و بەنداوەکان بەشێوەیەکی مۆدێرن و زانستیانە.<br />
١٧- پێڕه‌وکردنی نەخشەیەكی گشتی بۆ جێبەجێكردنی ستانداردی جیهانی سەبارەت بە فراوانکردنی روبەری باخ‌ و سەوزایی لە شار‌ و ئاوەدانیەكاندا.<br />
١٨- بواری بازرگانی دەرمان و ئامێرە پزیشکییەکان و تەکنۆلۆژیای پزیشكی دوبارە رێکبخرێتەوە، رێگری لە قۆرخکردنی بازاڕی دەرمان بکرێت و دەرفەتی یەکسان بۆ کۆمپانیاکان بڕەخسێنرێت، بە مەرجێک هێنانی دەرمان لەژێر چاوێری توندی کوالێتی کۆنترۆڵدا بێت.<br />
١٩- دروستکردنی نەخۆشخانەکان بدرێت بەو کۆمپانیایانەی کە لە جیهاندا ناسراون و خاوەنی ئەزمونی باش ‌و دورودرێژن لەم بوارەدا. بە مەرجی ئەوەی بۆماوەی چەند ساڵێک لە راگرتن و چاککردنەوەی نەخۆشخانە و ئامێرەکانی بەرپرسیار بن.<br />
٢٠- دابینکردنی کۆرسی خوێندن بۆ چۆنیەتی ئیدارەدان و بەڕێوەبردنی دەزگا تەندروستییەکان.<br />
٢١- گرنگیدان بەبڵاوكردنەوەی رۆشنبیری خۆپاراستنی تەندروستی.<br />
٢٢- كردنەوەی بەشی منداڵبون لە نەخۆشخانەی فریاكەوتن لەسەرجەم قەزاكانی پارێزگاکاندا.<br />
٢٣- باشكردنی چۆنێتی فریاكەوتنی خێرا، بۆ نەخۆشە كتوپڕەكان و روداوەكان، لەڕێگەی دابینكردنی هەلیكۆپتەری تەندروستی.<br />
٢٤- رێگەگرتن لە بڵاوبونەوەی پاشەڕۆی نەخۆشخانەكان، بە دروستكردنی سوتێنەر (محرقە)ی تایبەت، بەمەبەستی رێگرتن لە بڵاوبونەوەی نەخۆشی بەهۆی پاشەڕۆكانەوە.<br />
٢٥- دانانی سیستەمی (پزیشكی خێزان) بەمەبەستی كەمكردنەوەی قەرەباڵغی لەسەر نەخۆشخانەكان و باشتركردنی پێشكەشكردنی خزمەتگوزاری تەندروستی.<br />
٢٦- كاركردن بۆ گێڕانەوەی متمانە بە پزیشك و نەخۆشخانەكانی ناوخۆی هەرێمی كوردستان.<br />
٢٧- كاراكردنی پرۆسەی ناردنە دەرەوەی پزیشك و خوێندكارانی كۆلێژی پزیشكی لەسەر بنەمای لێهاتویی و توانای زانستی و چۆنایەتی پێویستیەكانی كۆمەڵگا بە پسپۆڕییە تایبەتەكان.<br />
٢٨- نۆژەنكردنەوەی نەخۆشخانە كۆنەكان و گۆڕینی كەرەستە لەكاركەتوەكان بە هاوردەكردنی ئامێر و كەرەستە‌ی نوێی بواری پزیشكی.<br />
٢٩- كاركردن بۆ فراوانكردنی خزمەتگوزرایە تەندروستییەكان وەكو كوتانی منداڵان دژی نەخۆشیەكان بە شێوەیەك هەمو كوردستان بگرێتەوە. كاراكردنی هۆبەی تەندروستی قوتابخانەكان بۆ پشكنینی قوتابیان و ئاستی پاك وخاوێنی ژینگەی قوتابخانەكان.<br />
٣٠- كردنەوەی فایلی تەندروستی تایبەت بە هەر هاوڵاتیەك و ئەنجامدانی پشكنینی گشتی خولی بە لایەنی كەمەوە هەر ساڵێك جارێك بە خۆڕایی.<br />
٣١- بەدواداچونی ئەو نەخۆشیانەی رێژەكانیان ساڵانە بەرزبۆتەوە، بۆ دۆزینەوەی هۆكارەكانیان و دواتر چارەسەركردنیان.<br />
٣٢- رێگەگرتن و سزادانی هەمو ئەو كۆمپانیا و كارگە بیانی و ناوخۆییانەی رەچاوی پاراستنی ژینگە ناكەن.<br>
&nbsp;<br /><strong>بواری ژینگەپارێزی:<br /></strong>
له‌پاڵ ئه‌و قه‌یرانه‌ به‌رده‌وامه‌ی که‌رتی ته‌ندروستی، ژینگه‌ی کوردستانیش رو له‌ پیسبون و ژەهراوی بون ده‌کات. پیسبونی ژینگه‌ی کوردستان به‌شێکی په‌یوه‌ندی به‌ قەیرانێکی جیهانی گەورەترەوە هەیە، بەڵام بەشێکی ناوخۆییە و پەیوەندی بە نه‌بونی رۆشنبیری ژینگه‌پارێزییه‌وه‌ لای هاوڵاتیان هه‌یه، به‌شێکیشی په‌یوه‌ندی به‌ بێبه‌رنامه‌یی و نابه‌رپرسیارێتی و چاوپۆشی ده‌سه‌ڵاته‌وه‌یه‌ له‌ مامه‌ڵه‌کردن له‌گه‌ڵ ئاو و خاک و سروشت و هێنانی ئه‌و ئامێر و شمه‌کانه‌ی که‌ ژینگه‌ ئالوده و ژەهراوی‌ ده‌که‌ن. لەم روانگەیەوە، بزوتنەوەی گۆڕان لەبواری ژینگەدا کاردەکات:<br />
١- بۆ پاراستنی ژیانی مرۆڤ و ئاژەڵ و روەک و سەرچاوەکانی ئاو لە کوردستان‌ و رزگاربون لەو خۆڵ و پاشەڕویانەی کە رۆژانە فڕێ دەدرێت ئەویش بە دانانی وێستگەی (Recycling). بۆ سەرلەنوێ بەکارهینانەوەی خۆڵ و پاشەڕۆکان.<br />
٢- دروستکردنی تیمی پارێزگاری کردن لە ژینگە لەو گەنجانەی، کە ساڵانە خوێندن تەواو ئەکەن و دانامەزرێن یان لەو فەرمانبەرانەی لە فەرمانگەکاندان کارێکی بەر چاویان نیە.<br />
٣- دانانی فیلتەر لەسەر هەمو کارگەکان بۆ پاککردنەوەی ئەو دوکەڵ و پیسی و گازە ژەهراویانە، کە دەیکەنە ژینگەوە.<br />
٤- دانانی بابەتی ژینگە وەک وانەیەکی بنەڕەتی لە سیستمی خوێندندا بۆ زیاتر راهێنانی خوێندکاران لەسەر پاک راگرتنی نیشتمان و زیاتر چەسپاندنی خۆشەویستی خاک و وڵات.<br />
٥- زیاتر چەسپاندنی دڵنیایی جۆری لە هەمو ئەو شتومەکانەی کە دێتە هه‌رێم‌ و بۆ ژینگە خراپە.<br />
٦- رێگەگرتن لە هێنانی مەوادی پیسبو بە تیشکی ئەتۆمی یاخود فڕێدانی پاشەڕۆی ئەتۆمی لەبەرئەوەی ئەم شتانە تازەن بۆ ئەم هەرێمەی ئێمە و بە دەیان و سەدان کۆمپانیای بیانی کاردەکەن و شت هاوردە دەکەن بێ ئەوەی کۆنترۆڵی تیشکی بۆ بکرێت.<br />
٧- پشکنینی بەردەوامی ئەو سەرچاوە ئاوییانەی کە لە وڵاتانی دراوسێوە دێنە ناو هەرێمەوە بۆ دڵنیابون لە نەبونی مەوادی ژەهر تێیاندا کە زیان بە ژینگە ده‌گه‌یه‌نن.<br />
٨- بەدواداچون بۆ هەمو پرۆژەکانی وەبەرهێنان، بەتایبەتی لە بواری نیشتەجێبوندا، کە بەشێکی بەرچاوی بۆ پرۆژەکان بۆ ناوچەی سەوزایی و پارک تەرخان بکرێت.<br>
&nbsp;<br />
<h4>سێ: هاندانی داهێنان و چالاکی فه‌رهه‌نگی و وەرزش:<br /></h4>
١- بڕێک لە بودجەی هەرێم بۆ سەرمایەگوزاری لە بواری رۆشنبیری ‌و هونەری ‌و میدیایی تەرخان بکرێت.<br />
٢- رێگەگرتن لەو هەوڵە سیاسی‌ و حیزبیانەی دەخرێنەگه‌ڕ لە كاروباری وەرزش‌ و لیژنەی ئۆڵۆمپی ‌و هەڵبژاردنی یەكێتییە وەرزشیەكان‌ و دەستەی یانەكاندا.<br />
٣- گرنگیدان بە وەرزش وەک بەشێک لە پرۆسەی ساخلەمی، پەروەردەی جەستەیی، له‌رێگه‌ی زیاد کردنی ژماره‌ی وانه‌کانی وه‌رزش له‌ قوتابخانه‌کاندا.<br />
٤- ته‌رخانكردنی بڕێكی زۆرتری بودجەی هەرێم بۆ گەشەدان بە كەرتی وەرزش ‌و پەروەردەی جەستەیی، بۆ دروستكردنی شار‌و گوندی وەرزشی لە هەمو ناوچە جیاوازەكاندا.<br>
&nbsp;<br /><h4>
چوار: ئازادکردنی کۆمەڵگای مەدەنی و کاراکردنی رێکخراوه‌ ناحکومیه‌کان؛<br></h4>
&nbsp;<br />
ئازادكردنی كۆمەڵگەی مه‌ده‌نی، ئازادكردنی سەندیكا‌ و كۆمەڵە‌ و رێكخراوە ناحكومییەكان‌، بەشداری پێكردنیان لە پرۆسەی گوشار ‌و چاودێریكردنی دامەزراوە كۆمەڵایەتی ‌و كارگێڕی ‌و سیاسییەكاندا، کە خزمه‌ت به‌ پرۆسەی دیموکراتی و ململانێی سیاسی ده‌کات.<br>
<h3>ته‌وه‌ری پێنجەم: دادی کۆمه‌ڵایه‌تی و گه‌شه‌دان به‌ سامانی مرۆیی<br /></h3>
دەبێت ده‌سه‌ڵاته‌کانی هه‌رێمی کوردستان دادی کۆمه‌ڵایه‌تی بکەنە‌ به‌شێک له‌ به‌رنامه‌ی هه‌مو وه‌زاره‌ته‌کان و گشت سێکته‌ره‌کانی هه‌رێم. له‌ سێکته‌ری په‌روه‌رده ‌و ته‌ندروستییه‌وه‌ بۆ سێکته‌ری ‌وه‌رزش و کاروباری کۆمه‌ڵایه‌تی، تا سێکته‌ره‌کانی به‌رهه‌مهێنان و په‌روه‌رده‌ و خوێندنی باڵا و توێژینەوەی زانستی ‌و به‌ڕێوه‌بردنی وڵات. پێویسته‌ دادی کۆمه‌ڵایه‌تی ببێته‌ به‌شێک له‌ به‌رنامه‌کانی پێگه‌یاندن و گه‌شه‌دان به‌ سامانی مرۆیی، به‌رنامه‌کانی پێگه‌یاندنی منداڵ، نه‌وجه‌وانان، گه‌نجان، ئافره‌تان، پێشمەرگە، قوربانییە زیندوەكان، قوربانیانی کێشه‌ کۆمه‌ڵایه‌تیه‌کان، فه‌رمانبەران‌، مامۆستایان، کارگوزار‌ان، کرێكاران‌، جوتیاران، خانەنیشنان، خاوەن پێداویستییە تایبەتەكان، په‌ككەوتە‌ و بەساڵاچوان، بازرگان‌ و كاسبكاران، به‌ڕێوه‌به‌رانی وڵات و ره‌وه‌ندی کوردستانی له‌ هه‌ندەران و باشکردنی رەوشی زیندانیان و ژینگەی بەندیخانەکان.<br />
بزوتنه‌وه‌ی گۆڕان کار دەکات بۆ:<br />
<h4>یەک: پێگه‌یاندنی منداڵان ‌و نەوجەوانان‌ له‌ڕێگا‌ی:<br /></h4>
١- گرنگیدان به‌ رۆشنبیری ‌و ئەدەبی منداڵان‌ و كردنەوەی كەناڵی تایبەت بە جیهانی منداڵان، بە وێنەی رەنگین ‌و زمانی كوردی پاراو و هەمو ئەو زمانانەی لە دەستور وەک زمانی فەرمی ناسراون.<br />
٢- بایەخدان بە وەرزش، پەروەردەی جەستەیی، گەشتی زانستی‌ و مێژویی‌ و حەوانەوەی دەرونی منداڵان‌ و نەوجەوانان‌ و قوتابیان.<br />
٣- به‌‌رپرسیارکردنی بەخێوکەر (ئافرەت یان پیاو) لەئاست خراپ پەروەردەكردنی منداڵدا له‌ڕوی یاساییه‌وه‌، لەئاست هەر ئازارێكی دەرونی‌ و جەستەیی كە دوچاری ببێتەوە.<br />
٤- قه‌‌دەغەكردنی كارپێكردن و بەسوخرەگرتن‌ و سواڵكردن بە منداڵان، گرتنەبەری سزا‌و رێوشوێنی پێویست لەو بوارەدا. سزادانی ئەنجامدەرانی بازرگانیکردن بەمنداڵانەوە بەپێی یاسا.<br />
<h4>دو: کارکردن بۆ چاره‌سه‌رکرنی کێشه‌ی گه‌نجان له‌ڕێگا‌ی:<br /></h4>
١- به‌دواداچونی كێشەی هەمو ئەو خوێندكارانەی، كە لە ساڵانی رابردودا لە زانكۆ‌ و پەیمانگاكان دەرچون‌ و لە كار‌و دەرفەتی دامەزراندن بێبەشكراون. كردنەوەی ئۆفێسێكی تایبەت بۆ سەرژمێریكردن ‌و وەرگرتنی زانیاری پێویست لە بارەیانەوە تا لە دەرفەتی گونجاودا بەگوێرەی پسپۆڕی ‌و لێهاتوییان كاریان لە حكومەت، كەرتی تایبەت، پرۆژەكانی داهێنانی گەنجان، سەرمایەگوزرای ‌و كۆمپانیاكانی ئاوەدانیدا بۆ بدۆزرێتەوە.<br />
٢- به‌‌دواداچونی كێشەی كۆمەڵایەتی ‌و دەرونی گەنجان، دواندن ‌و كردنەوەی وۆركشۆپ‌ و راپرسی زانستی لە هەمو ناوچەكاندا سەبارەت بە هۆكاری لاوازبونی بەشدارییان لە كاروباری سیاسی ‌و كارگێڕی ‌و بواری گشتیدا، كێشەی رەبەنی، قەیرانی بێباكی‌ و نائومێدی.<br />
٣- قه‌‌ده‌غه‌کردنی ئه‌و هەوڵە سیاسی ‌و حیزبیانەی دەخرێنەگه‌ڕ بۆ خراپ پەروەردەكردنی گەنجان، داماڵینی سەربەخۆیی‌ و ئیرادەی ئازادیان، دەستوەردان لە ئەنجامی هەڵبژاردنەكانی گەنجان ‌و خوێندكاران ‌و سەپاندنی ویستی حیزبەکان بەسەر گەنجاندا.<br />
٤- چالاککردنی سیستمی پێشینەی دارایی هاوسەرگیری، پرۆژەكانی بنیاتنانی باڵەخانە‌ و كامپی نیشتەجێبون بۆ ئەو گەنجانەی هاوسەرگیری دەکەن.<br />
٥- بایەخدان بە توانا ‌و بەهرەی هونەریی ‌و ئەدەبی‌ و رۆشنبیریی گەنجان، دامەزراندنی دامەزراوەی پێویست بۆ ئەو مەبەستە.<br />
٦- کاراکردن به‌ سیستمێكی بانكی بۆ بەخشینی قەرزی درێژخایەن بەو گەنجانەی، كە پرۆژەی تاک یان هاوبەش پێشكەش دەكەن، لە بواری بازرگانی ‌و بەرهەمهێنان ‌و داهێناندا.<br />
<h4>سێ: پێڕه‌وکردنی دادی کۆمه‌ڵایه‌تی و یاسایی له‌نێوان هه‌ردو ره‌گه‌زو بایه‌خدان به‌ رۆڵی ئافره‌تان له‌ڕێگای:<br /></h4>
١- دەركردنی ئەو یاسایانەی پەیوەستن بە زامنكردنی یەكسانی و بنبڕكردنی جیاكاری رەگەزی.<br />
٢- قەدەغەکردنی هەمو جۆرەكانی توندوتیژی جەستەیی ‌و دەرونی دژی رەگەزی مێینە، لە خێزانەوە بۆ كۆمەڵگا‌ و نێوەندەكانی خوێندن ‌و كارگێڕی تا دامەزراوەكانی دەوڵەت. حكومەت ئەركی سەرپەرشتیكردنی دارایی، دەرونی، كۆمەڵایەتی ‌و شوێنی نیشتەجێبونی ئەو ئافرەتانە دەگرێتە ئەستۆ، كە دوچاری توندوتیژی ‌و كێشەی كۆمەڵایەتی و خێزانی دەبنەوە.<br />
٣- ئه‌‌نجامدانی هەڵمەتێكی گشتگیر بۆ هۆشیاركردنەوەی هاوڵاتیان سەبارەت بە بایەخی ئازادی ‌و مافە مەدەنی‌ و سیاسیەكانی ئافرەتان، سەبارەت بە بایەخی بەشدارییان لە دامەزراندنی دەوڵەتی شارستانی مۆدێرن ‌و بەرهەمهێندا.<br />
٤- قه‌‌ده‌غه‌کردنی هەر جۆرە هەراسانكردنێكی سێكسی دەرهەق بە رەگەزی مێینە لەڕێی دەركردنی یاسا لە پەرلەمان و سزادانی توندی هەرکەس‌ و لایەنێک کە دەسەڵات‌ و پۆست بۆ ئەو مەرامە بەكاردەهێنێت.<br />
٥- ته‌‌رخانكردنی بودجەیەكی گونجاو بۆ چاودێری كۆمەڵایەتی ‌و تەندروستی، موچە‌ و بیمەی دایك لە قۆناغی دوگیانی و بەخێوكردنی منداڵدا.<br />
٦- هاوکاری دارایی، بیمەی كۆمەڵایەتی، كردنەوەی خولی راهێنان‌ و دابینكردنی بۆ ئافرەتە بەرهەمهێنەكانی ناوماڵ، وەك بەرگدرو، فەرش چنین ‌و پیشەسازییەكانی خانمان بە گشتی، هانبدرێن ‌و ئاسانکاریان بۆ بکرێت تا بەرهەمەکانیان بفرۆشن.<br />
٧- ته‌‌رخانكردنی رێژەی شیاو لە دامەزراندنی ئافرەتاندا لە هەمو دامەزراوەكانی دەوڵەتدا. پەیڕەوكردنی بنه‌مای «جیاكاریی پۆزەتیڤ» وەك لە هەندێك وڵاتی پێشكەوتودا كاری پێدەكرێت، بەو مانایەی ئەگەر پیاوێك ‌و ئافرەتێك، بەهەمان توانا‌و لێهاتوییەوە، بۆ پۆستێك پاڵێوران ئافرەتەكە پێشدەخرێت ئەگەر لەو کەرتە ئافرەتی کەم تێدابو.<br />
چوار: پاداشتکردن و هاوکاریکردنی پێشمەرگە، كەسوكاری شەهیدان، قوربانیانی ئەنفال ‌و كیمیاباران، زیندانییە سیاسیەكان.<br />
له‌ پاداشتکردن و هاوکاریکردنی ئه‌م توێژه‌دا گوێنه‌درێته‌ پێشینەی سیاسی، پێگەی كۆمەڵایەتی ‌و جوگرافییان، پێویسته‌ له‌ په‌رله‌مان و ده‌زگا په‌یوه‌ندیداره‌کاندا به‌رگری له‌ مافیان بکرێت له‌ رێی کاراكردنی سیستمی موچە، بیمەی كۆمەڵایەتی ‌و تەندروستی، دابینكردنی شوێنی نیشتەجێبونی شارستانی بۆیان.<br />
<h4>پێنچ: هاوکاریکردنی قوربانیانی قەیرانە كۆمەڵایەتی‌ و ئابورییەكان له‌ڕێگای:<br /></h4>
١- کارکردن بۆ چارەسەری كێشەی كرێچێتی‌ و جێبەجێكردنی پرۆژەی گەورە لە بواری نیشتەجێبونی هاوڵاتیاندا.<br />
٢- سزادانی باندەكانی بازرگانی ‌و قاچاخچێتی ماده‌ هۆشبه‌ره‌کان لە ناوخۆ ‌و دروستكردنی لیژنەی ئه‌منی هاوبەش لەگه‌ڵ وڵاتانی دراوسێدا لەو پێناوەدا.<br />
٣- پەیڕه‌وکردنی مامه‌ڵه‌ی مرۆیی له‌گه‌ڵ زیندانیان وه‌ک قوربانی قەیرانە كۆمەڵایەتی ‌و سیاسی‌ و ئابورییەكان، ئەمانە ئەركی حكومەتە كەشێكی مرۆڤانەیان له‌ڕوی جەستەیی ‌و مەعنەوی ‌و فێركارییەوە بۆ دابین بكات، پاش تەواوكردنی ماوەی یاساییان لە زینداندا لەناو كۆمەڵگاداژیانێكی ئاسایی بەرنەسەر.<br />
٤- رێزگرتنی پەناهەندەكان‌ و دابینكردنی دەرفەتی ژیانی شیاو بۆیان، رێزگرتنی كرێكارە بیانییەكان، كە لە پرۆسەی بنیاتنانەوە‌ و ئاوەدانكردنەوەی كوردستاندا كاردەكەن. بەدواداچونی كێشەی زوڵملێكردن ‌و خراپ بەكارهێنانیان ئەركی حكومەتە، ئەم ئەرکە دەبێت بەپێی یاسا رێکبخرێت.<br />
<h4>شەش: هاوکاریکردنی زیاتری خاوەن پێداویستییە تایبەتەكان له‌ڕێگای:<br /></h4>
١- پشتیوانیکردنی مادیی ‌و مەعنەویی ‌و پەروەردەیی ‌خاوەن پێداویستییە تایبەتەكان و دۆزینەوەی شوێن‌ و دەرفەتی كاری تایبەت بۆ ئەوانەی توانای بەرهەمهێنانیان هەیە. پێدانی کۆمەک بەوانەی توانای كاریان نیە. ئەركی حكومەتە وەك هەمو هاوڵاتیانی تر ئامادەیان بكات ‌و لە كۆمەڵگە‌ و حكومەتدا جێگەیان بكاتەوە.<br />
٢- داڕشتنەوەی یاسا‌و رێنماییەكان سەبارەت بە خانوبەرە، بیناسازی‌، پەروەردە، هاتوچۆ، كارگێڕی، هونەر ‌و راگەیاندن، بەجۆرێك جێگەی خواستی خاوەن پێداویستییە تایبەتەكانی تێدا ببێتەوە.<br />
٣- دامەزراندن ‌و كاراكردنی رێكخراو‌ و دامەزراوەی تەندروستی ‌و كۆمەڵایەتی‌ و قوتابخانەی تایبەت بۆ پشتیوانی خاوەن پێداویستییە تایبەتەكان.<br />
حەوت: چاودێریکردن و هاوکاریکردنی په‌ککه‌وته‌و به‌ساڵاچوان له‌ڕێی چاكسازی لە دامەزراوەكانی چاودێری پەككەوتە‌و بەساڵاچواندا بە دابینكردنی شوێن‌ و كەشی ژیانی لەبار بۆیان له‌ڕوی جەستەیی ‌و دەرونییەوە.<br />
<h4>هەشت: دابینکردنی دۆخێکی دادپه‌روه‌رانه‌ بۆ مامۆستایان و فه‌رمانبه‌ران له‌ڕێگای:<br /></h4>
١- پێداچونەوە بە سیستمی موچە‌و راژەی فەرمانبەرانی هەرێمدا، بۆ باشتركردنی باری گوزەرانی خۆیان‌ و خێزانەكانیان، بۆ راگرتنی ئاستێك لە دادپەروەری شیاو لەنێوان پلەكانی موچەدا.<br />
٢- پێداچونەوە بە موچە‌ و دەرماڵەی مامۆستایان ‌و فەرمانبەراندا بەجۆرێك ئەو بڕە پارەیەی وەریدەگرن شایەنی ماندوبون ‌و كۆششیان بێت لە بنیاتنانی وڵات‌ و ئامادەكردنی نەوەی نوێدا.<br />
٣- خه‌‌رجکردنی دەرماڵەی هاتوچۆ، مەترسییەکانی ژینگەی کار، بەشێوەیەك لەسەرو ئەو بڕه‌وه‌ بێت كە ئێستا هەیە.<br />
٤- چارەسەركردنی گرفتی كرێنشینی مامۆستا‌ و فەرمانبەران.<br />
٥- دابینکردنی كەشێكی دادپەروەرانە لە فەرمانگە ‌و شوێنەكانی كاردا بۆ كارگوزار ‌و فەرمانبەرانی پلەكانی خوارەوە، لەڕوی دارایی‌ و ئاكاری كارەوە.<br />
<h4>نۆ: پشتیوانیکردنی چینی کرێکار و جوتیار له‌ڕێگای:<br /></h4>
١- هاندانی هێزی كاری كوردستانی لە پرۆژەكانی ئاوەدانكردنەوە‌ و بەرهەمهێنان ‌و خزمەتگوزاریدا.<br />
٢- چالاککردنی سەندیكاكانی كرێكاران‌ و جوتیاران بەجۆرێك گوزارشت لە خەم‌ و داواكاری ئەو دو چینە بكەن ‌و نەچنە ژێر كاریگەری دەسەڵاتی سیاسیەوە.<br />
٣- دابینكردنی بیمەی تەندروستی بۆئەوانەی لەكاتی كاركردندا دوچاری نەخۆشی درێژخایەن دەبن یان بەشێك لەجەستەیان لەدەست دەدەن.<br />
٤- دابینکردنی بیمەی كۆمەڵایەتی ‌و خانەنشینی بۆ ئەو كرێكار ‌و جوتیارانەی كە ده‌گه‌نه‌ ته‌مه‌نی یاسایی خانه‌نشینی، یان لەكاتی كار‌ و بەرهەمهێناندا دوچاری گیان لەدەستدان، كەم ئەندامی، نەخۆشی ‌و جۆرەكانی تری مەترسی دەبنەوە.<br />
<h4>دە: دابینکردنی که‌شێکی له‌بار بۆ بازرگان و کاسبکاران له‌ڕێگای:<br /></h4>
١- رێگەگرتن لەهەر جیاكارییەك لەنێوان بازرگاناندا، کە ده‌بێته‌ هۆی ئه‌وه‌ی دەرفەتی كار ‌و قازانج لەبەردەم هەندێكیاندا بەرتەسک دەکرێتەوە.<br />
٢- لابردنی ئەو بەربەستە بیرۆكراتیانەی كاسبكار، دوكاندار، خاوەن پێشانگا، وەستا‌ و پیشەوەرەكان جاڕس دەكەن.<br />
٣- دابەشكردنی خزمەتگوزاری‌ و پێداویستییە شارستانییەكان بۆ گەشەدان بە بازاڕ بەشێوەیەكی ئاسۆیی.<br />
٤- کارئاسانی بۆ شۆفێرە گشتیەكانی نێو شار ‌و هێڵەكانی دەرەوە و خاوەن تەکسییەکان. هاوکات قەرزی درێژخایەنیان بۆ دابینبكرێتبۆ بەهاناچونیان لەكاتی روداو لێقەوماندا.<br />
<h4>یازدە: بایه‌خدان به‌ ره‌وه‌ندی کوردستانی له‌ ده‌ره‌وه‌ی وڵات له‌ڕێگای:<br /></h4>
١- گۆڕینی ئه‌و بڕیارو رێنمایی‌ و ئاكارە بیرۆكراتیانەی، كە رێگرن له‌ بەشداری رەوەندی دەرەوە لە بواری رۆشنبیری، سیاسی، زانستی‌ و تەكنۆكراتی لە حكومەت‌ و دامەزراوەكانی هەرێمدا.<br />
٢- سودوەرگرتن له‌و وزە‌و توانا کوردستانییانەی كە لە زانكۆ جیهانیەكاندا، یان لە نەخۆشخانە‌ و كۆمپانیا ‌و شوێنە هەستیارەكاندا كاردەكەن‌، تا لە حكومەت ‌و دامەزراوەكانی هەرێمدا بەکاربخرێن.<br />
٣- بایەخدان بە نەوەی دوەمی رەوەندی كوردستانیان، لەڕوی دروستكردنی كەناڵەكانی پەیوەندی لەگەڵیاندا ‌و ئاشناكردنیان بە زمان‌ و کولتور و كەلەپوری کوردستانی و رێكخستنی گەشتی بەكۆمەڵ بۆیان.<br>
&nbsp;<br>
<h3>تەوەرەی شەشەم: گەشتیاری وەک سەرچاوەیەکی ئابوری<br /></h3>
ناکرێت ته‌نها پشت به‌ سامانه‌ سروشتیه‌کان و به‌تایبه‌تی نه‌وت ببه‌سترێ بۆ داهاتی نیشتمانی. له‌م روانگه‌یه‌وه‌، سروشت و پێکهاته‌ی جوگرافی کوردستان گونجاوه‌ بۆئه‌وه‌ی ببێته‌ سه‌رچاوه‌یه‌کی باشی ئابوری بۆوڵات و دەرفەتی كار بۆ هاوڵاتیان زیاد بكات.<br />
<strong>گۆڕان پشتگیری و پاڵپشتی که‌رتی گه‌شتیاری ده‌کات، له‌ رێگای:<br /></strong>
١- گرنگی پێدانی‌ زیاتر به‌ که‌رتی گه‌شتوگوزا و ناوچه‌ گه‌شتیارییه‌کان و هانی سه‌رمایه‌داره‌کان بدرێت له‌پاڵ بواره‌کانی تردا، وه‌به‌رهێنان له‌که‌رتی گه‌شتیاریدا زیاتر بکه‌ن.<br />
٢- پێدانی قەرز (پێشینە) بە پرۆژە گەشتیارییەكان.<br />
٣- باشكردنی ژێرخانی ئابوری ناوچە گەشتیارییەكان، لەرێگەی گەیاندنی رێگاوبان و ئاوی پاك و كارەبا و دابینكردنی سەرجەم پێداویستییەكان .<br />
٤- ئاوه‌دانکردنه‌وه‌ی شوێنه‌ مێژویی و ئاسه‌وار و که‌له‌پورییه‌کان به‌ روی گه‌شتیارانی ناوخۆیی و بیانیدا، به‌شێوه‌یه‌ک له‌ ماوه‌ی چوارساڵدا داهاتی ئه‌م که‌رته‌بەڕێژەیەكی بەرچاو بۆ بودجەی هەرێمی كوردستان زیاد بكات.<br />
٥- کردنه‌وه‌ی په‌یمانگا و کۆلێژی تایبه‌ت له‌ بواری گه‌شتیاری له‌ هه‌ر سێ پارێزگاکه‌ی هه‌رێم، به‌شێوه‌یه‌ک کادیری شاره‌زا و پسپۆڕ له‌ بواری گه‌شتیاریدا بۆ ناوچه‌ گه‌شتیارییه‌کانی هه‌رێم ئامادە بکات.<br />
٦- ساڵانه‌ له‌ بودجه‌ی هه‌رێمی کوردستان بودجەیەكی شیاو بۆ بواری گه‌شتیاری ته‌رخان بکرێت.<br />
٧- دروستكردنی پارێزراوی سروشتی (محمیات طبیعیة) بەتایبەت لە ناوچە شاخاوییەكانی هەرێمی كوردستان، وەكو سەرچاوەیەكی نوێی گەشتیاریی.<br>
&nbsp;<br>
<h2>به‌شی دوەم: لەسەر ئاستی عێراق</h2><br>
<h3>ته‌وه‌ری یه‌که‌م: بەنیشتیمانیکردنی پەیوەندی نێوان هەرێمی کوردستان و حکومەتی فیدراڵ<br /></h3>
بزوتنه‌وه‌ی گۆڕان پێی وایه‌ قه‌یرانی نوێنه‌رایه‌تیکردنی گه‌لی کوردستان له‌ به‌غدا یه‌کێکه‌ له‌و قه‌یرانه‌ راسته‌قینانه‌ی که‌ هه‌ڕه‌شه‌ له‌ قه‌واره‌ی هه‌رێم و مافی چاره‌نوس و مافه‌ ده‌ستورییه‌ به‌ده‌ستهاتو و به‌ده‌ستنه‌هاتوه‌کان ده‌کات. بزوتنه‌وه‌ی گۆڕان بڕوای وایه‌ ئه‌و قه‌یرانه‌ ته‌نها به‌ هه‌ڵبژاردنی روکه‌شی نوێنه‌رانی هه‌رێم له‌ به‌غدا، به‌ لۆژیکی زۆرینه ‌و که‌مینه‌ یان به‌پێی رێکه‌وتنی نارۆشنی نێوان حیزبه‌ ده‌سه‌ڵاتداره‌کان، چاره‌سه‌ر ناکرێت. به‌ڵکو پێویستی به‌ میکانیزمێکی گونجاوه‌، که‌ ماف و به‌رپرسیارێتی، سنوری ده‌سه‌ڵاتی نوێنه‌رانی گه‌لی کوردستان له‌ به‌غدا و هه‌رێم دیاری بکات.<br />
به‌ئامانجی چاره‌سه‌رکردنی ئه‌و قه‌یرانه،‌ بزوتنه‌وه‌ی گۆڕان کار ده‌کات له‌پێناو:<br />
١- به‌ده‌زگاییکردنی په‌یوه‌ندییه‌کانی نێوان هه‌رێمی کوردستان و حکومه‌تی عێراقی فیدراڵ لەپێناوگۆڕینی ئەو پەیوەندییە لە پەیوەندی حیزبییەوە بۆ پەیوەندی نیشتیمانی، دیاریکردنی ژێده‌ر (مه‌رجه‌عیه‌ت)ی نوێنه‌رایه‌تی گه‌لی کوردستان له‌ به‌غدا، به‌نیشتیمانیکردنی پرۆسه‌ی دروستکردنی بڕیاری کوردستانی له‌باره‌ی شه‌ڕو ئاشتی، ململانێ و دانوستان، توندکردن یان نه‌رمی نواندن و رێکه‌وتن له‌گه‌ڵ به‌غدا و نوێنه‌رانی پێکهاته‌کانی تری عێراق.<br />
٢- جگه‌ له‌و پرسانه‌ی که‌ پێویستیان به‌ ریفراندۆمی خەڵكی كوردستان هه‌یه‌، یان له‌ سنوری ده‌سه‌ڵاتی دیاریکراوی نوێنه‌رانی هه‌رێمدان له‌ به‌غدا، دۆسیەی پرسه‌ ستراتیژیەكانی هەرێم له‌ په‌یوه‌ندیدا به‌ حکومه‌تی فیدراڵه‌وه‌ بسپێردرێت به‌ په‌رله‌مانی کوردستان. پەرلەمان مافی ئەوەی هەبێ بڕیاری كۆتاییان لەسەر بدات، مافی ئەوەی هەبێ له‌کاتی پێویستدا بیانخاتە راپرسیەوە.<br />
٣- به‌پیشه‌ییکردن و به‌یاساییکردنی ئه‌رکی دانوستان و چاودێریکردنی ئه‌دای نوێنه‌رانی گه‌لی کوردستان له‌ناو دامەزراوەكانی حکومه‌تی فیدراڵ و ده‌سته‌ سه‌ربه‌خۆکانی عێراقدا، له‌ڕێگه‌ی دامه‌زراندنی كۆمسیۆنی دانوستانی نیشتیمانییه‌وه‌، که‌ له په‌رله‌مان هه‌ڵبژێردرێ و له‌‌به‌رده‌م په‌رله‌مانیشدا به‌رپرسیار بێت و ئه‌رکه‌ سه‌ره‌کیه‌که‌ی بریتی بێت له‌ دانوستان له‌گه‌ڵ حکومه‌تی عێراق و لایه‌نه‌ په‌یوه‌ندیداره‌کان، له‌پێناو چاره‌سه‌رکردنی کێشه‌ هه‌ڵپه‌سێردراوه‌کانی نێوان هه‌رێم و بەغدا و داکۆکیکردن له‌ ئیستحقاقی نەتەوەیی به‌و شێوه‌یه‌ی له‌ ده‌ستوری عێراقدا هاتوه‌.<br />
٤- ئارشیفکردن و به‌دۆکیۆمێنتکردنی پرۆسەی دانوستان له‌نێوان نوێنه‌رانی گه‌لی کوردستان و حیزبه‌ کوردیه‌کان و نوێنه‌رانی حکومه‌ته‌ یه‌ک له‌دوا یه‌که‌کانی عێراق له ‌مێژوی دور و نزیکدا.<br />
ئامانج له‌ به‌نیشتیمانی کردن و به‌ده‌زگایی کردنی په‌یوه‌ندی نێوان هه‌رێم و حکومەتی فیدراڵ بریتیه‌ له‌:<br />
١- دیاریكردنی سنور‌ و دەسەڵاتەكان لەنێوان هەرێم ‌و حكومەتی فیدراڵدا، رێزگرتن لە دەسەڵاتە حەسریەکانی حكومەتی فیدراڵ، رێگری لە هەر پێشێلكارییەك بۆ سەر دەسەڵاتەكانی هەرێم بەو جۆرەی دەستور بڕیاری لەسەر داوە.<br />
٢- دیاریکردنی سنوری جوگرافی هه‌رێمی کوردستان و چاره‌سه‌رکردنی کێشه‌ی ناوچە كوردستانییە دابڕاوەکان به‌گوێره‌ی مادده‌ تایبه‌ته‌کانی ده‌ستوری عێراق و دۆکیۆمێنت و راستیه‌ مێژویی و جوگرافییه‌کان، به‌تایبه‌تی ناوچه‌کانی که‌رکوک، شه‌نگال، زو‌ممار، ته‌له‌عفه‌ر، شێخان، مه‌خمور، خانه‌قین، دوز و مه‌نده‌لی و ناوچە كوردستانییە كێشە لەسەرەكانی تر.<br />
٣- دامەزراندنی بنه‌ماکانی وتوێژێکی شارستانی لەنێوان نوێنەرانی گه‌لی کوردستان و نوێنەرانی توركمان‌ و عەرەب ‌و كلدۆئاشوری لە ناوچە کوردستانییە کێشە لەسەرەکان، لەسەر بنەمای ئینتیمای هاوبەش بۆ نیشتیمانی کوردستان، هاوسێیەتی لە جوگرافیا ‌و مێژودا، شەراكەت ‌و بەرژەوەندی تەواوكار، دور لە دەمارگیری‌ و هەر جۆرە گوتارێك كە دەچێتە خانەی شۆڤێنیزم‌ و توندڕه‌وییەوە.<br />
٤- کارکردن بۆ هه‌ڵگرتنی سته‌می نه‌ته‌وه‌یی و ئاینی له‌سه‌ر کوردی فه‌یلی و ئێزیدییه‌کان و ئاینزاكانی تر، بژاردنه‌وه‌ی زه‌ره‌ر و زیانه‌کانیان و په‌ره‌پێدانی ناوچه‌ ئه‌سڵییه‌کانی نیشته‌جێبونیان له‌ڕوی ئابوری و کۆمه‌ڵایه‌تی و رۆشنبیرییه‌وه.<br />
٥- هاوکاریکردنی نوێنه‌رانی هه‌رێم له‌ ده‌سه‌ڵاته‌ جیاوازه‌کانی ده‌وڵه‌تی عێراقدا، به‌تایبه‌تی ئه‌وانه‌ی به‌پێی ئیستحقاقی نه‌ته‌وه‌یی پۆستی سیادی و وه‌زاری و ئه‌منیان وه‌رگرتوه‌، چاودێریکردنی ئه‌داو شێوازی کارکردنیان و ئاستی پابه‌ندبونیان به‌ داکۆکیکردن له‌ مافه‌ نیشتیمانییەکانی گه‌لی کوردستان‌.<br />
<h3>ته‌وه‌ری دوەم: به‌رکه‌وتی گەلی کوردستان لە دامەزراوەکانی دەوڵەتی فیدراڵدا<br /></h3>
بزوتنه‌وه‌ی گۆڕان به‌هه‌مان ئه‌و ئه‌ندازه‌یه‌ی کار ده‌کات له‌پێناو مسۆگه‌رکردنی ئیستحقاقی هه‌ڵبژاردنی خۆی وه‌ک قه‌واره‌یه‌کی سیاسی له‌سه‌ر ئاستی عێراق، کۆشش ده‌کا بۆ مسۆگه‌رکردنی ئیستحقاقی نیشتیمانی هه‌مو گه‌لی کوردستان و سه‌رجه‌م هاوڵاتیانی هه‌رێمیش له‌ناو ده‌وڵه‌تی فیدراڵدا. له‌و پێناوه‌دا پێویسته‌ له‌ دیدی بان حیزبی و بان به‌رژه‌وه‌ندی به‌رته‌سکه‌وه‌ بڕوانینه‌ پۆسته‌ سیادی و وه‌زاری و ئه‌منیه‌کان، ده‌بێت ئه‌وانه‌ی کاندید ده‌کرێن بۆ ئه‌و پۆستانه‌ نوێنه‌رایه‌تی هه‌مو گه‌لی کوردستان بکه‌ن، پاش کاندیدکردنیان له‌ لایه‌ن لیسته‌ براوه‌کانه‌وه‌ سازانی نیشتیمانی بۆ ناونانیان ئه‌نجام بدرێت. بۆ ئه‌و پۆستانه‌ش، که‌ سیاسی نین و به‌شێکن له‌ به‌رکه‌وتی هه‌مو گه‌لی کوردستان پێویسته‌ له‌سه‌ر بنه‌مای لێوه‌شاوه‌یی و کێبڕکێی عادیلانه‌‌ دابه‌شبکرێن و هیچ هاوڵاتیه‌ک له‌ مافی خۆپاڵاوتن بێبه‌ش نه‌کرێت.<br />
<strong>له‌م پێناوه‌دا بزوتنه‌وه‌ی گۆڕان کار ده‌کات بۆ:<br /></strong>
١- بنیاتنانی ده‌زگا و دامه‌زراوه‌ فیدراڵییه‌کانی عێراق دور له‌ به‌شبه‌شێنه‌ی حیزبی و ناوچه‌گه‌ری و تایه‌فه‌گه‌ری، مسۆگه‌رکردنی به‌رکه‌وتی عادیلانه‌ی پێکهاته‌کانی عێراق له‌و ده‌زگا و دامه‌زراوانه‌دا به‌بێ جیاوازی.<br />
٢- ئه‌نجامدانی سازانی نیشتیمانی بۆ ناونانی ئه‌و کاندیدانه‌ی که‌ به‌پێی ئیستحقاقی نیشتیمانی گه‌لی کوردستان پۆست له‌ به‌غدا وه‌رده‌گرن، به‌تایبه‌تی پۆسته‌ سیادی و سەربازی و ئه‌منییه‌کان.<br />
٣- زامنکردنی به‌شداریکردنی هاوڵاتیانی گه‌لی کوردستان، به‌تێکڕای پێکهاته‌کانییه‌وه‌، له‌ وه‌زاره‌ت و دامه‌زراوه‌ و ده‌سته‌ فیدراڵییه‌‌کاندا له‌سه‌ر بنه‌مای لێوه‌شاوه‌یی، دور له‌ به‌شبه‌شێنه‌ی حیزبی، به‌ تایبه‌تی له‌ وه‌زاره‌تی ده‌ره‌وه‌، سه‌فاره‌ت و کونسوڵگه‌ریه‌کانی عێراق، نوێنه‌رایه‌تیه‌کانی هه‌رێم له‌ ده‌ره‌وه.<br />
٤- هه‌‌ڵبژاردنی کاندیدی شاره‌زا و لێهاتو بۆ ده‌سته‌ سه‌ربه‌خۆکان و پۆسته قه‌زاییه‌کانی دادگای فیدراڵ به‌پێی سازانی نیشتیمانی.<br />
٥- چاککردن و گه‌شه‌پێدانی سیستمی ئه‌منی ده‌وڵه‌تی فیدراڵی و عه‌قیده‌ی عه‌سکه‌ری له‌سه‌ر بنه‌مای پاراستنی ده‌ستور و پاراستنی پێناسی عێراق وەک وڵاتێکی فرەنەتەوە.<br />
٦- چه‌سپاندنی پایەکانی ده‌وڵه‌تی یاسا و به‌رگرتن له‌ پێشێلکردنی مافی مرۆڤ و دور راگرتنی ده‌زگا ئه‌منییه‌کان وهێزە چەكدارەكان له‌‌ ئینتمای حیزبی و ده‌سته‌گه‌ریی به‌رته‌سک.<br />
٧- مسۆگه‌رکردنی به‌شداریکردنی رۆڵه‌کانی گه‌لی کوردستان، به‌تێکڕای پێکهاته‌کانییه‌وه‌، له‌ سوپای عێراق، وه‌زاره‌تی به‌رگری، دامه‌زراوه‌ فیدراڵییه‌ ئه‌منییه‌کان، هه‌یئه‌ی ئه‌رکان، هێزی زه‌مینی و ئاسمانی و ده‌ریایی.<br />
٨- به‌شداریپێكردنی سەرباز‌و پلەدارانی گەلی كوردستان لە هێزە چەكدارەكان‌ و سوپای فیدراڵدا بۆ راگرتنی هاوسەنگی بەقازانجی پێكهاتەی گەلی كوردستان، وەك لە مادەی نۆیه‌می ده‌ستوردا هاتوه‌.<br />
٩- رێکخستنی هێزی پێشمه‌رگه‌، مەشقپێکردن و چه‌کدارکردنی به‌شێوازی هاوچەرخ، بودجه‌ی پێویستی وه‌ک به‌شێک له‌ سیستمی به‌رگری ده‌وڵه‌تی فیدراڵ بۆ دابینبکرێت له‌ چوارچێوه‌ی هێزی پاسه‌وانی هه‌رێم و هێزی پاسه‌وانی سنور، به‌رزکردنه‌وه‌ی ئاستی گوزه‌رانی کارمەندەکانی هەرێم بۆ ئاستی کارمەندەکانی سوپای نیزامیی عێراق.<br />
١٠- ده‌ركردنی یاسا فیدراڵییەكان ‌و دامەزراندنی "ئەنجومەنی فیدراڵ" وەك لە هەردو مادەی (61) شەست و یەک و (٦٥) شه‌ست و پێنجی ده‌ستوردا هاتوه‌.<br />
١١- کاراکردنی رۆڵی دادگای فیدراڵ، دور له‌ به‌شبه‌شێنه‌ی حیزبی و ده‌ستێوه‌ردانی سیاسی.<br />
١٢- دامەزراندن‌ و خستنەگەڕی دەستەی گشتی چاودێریی داهاتی فیدراڵ و دەستەی راژەی فیدراڵ بۆ بەرگریكردن لە بەركەوتی دارایی‌ و كارگێڕیی خەڵكی كوردستان، وەك لە هەردو مادەی سه‌دو شەش و سه‌دو حەوتی ده‌ستوردا هاتوە.<br>
&nbsp; 
    </div>
                </div>
        </div>
        <div data-role="footer">       
                <h4>ئیتر بەسە... کاتی گۆڕینێتی</h4>
        </div>
    </div><!-- /page -->
    	<script type="text/javascript" src="assets/js/jquery-1.6.4.min.js"></script>
        <script type="text/javascript" src="assets/js/jquery.mobile-1.0.min.js"></script>
        <script type="text/javascript" src="assets/js/script.js"></script>
		<script type="text/javascript" src="assets/js/LightningTouch.js"></script>
   </body>
</html>
